# Yaş ağaçlar...

*Uğur Karakullukçu 26.08.2010*

<div class="yazi"><p>Anadolu'dan İstanbul'a transfer olmuş genç futbolcu mahçubiyetiyle selamlamak isterim sizi zira adı 'Çaylak Raporu' olan bu köşede ülke futbolunun geleceği yani genç oyuncular üzerine karalayacağız. Yıllardır Türkiye denince duymaya alıştığımız, "Gelişmekte olan ülke" klişesi misali gerçekten gelişen bir futbol evrenimiz var. Ekonomik olarak, vizyon olarak, hedef olarak... Medyasından federasyonuna, kulüplerine kadar mevcut sistem değişiyor, evriliyor. Lakin mevcut değişimin yeşil banknotlarda değil de yeşil sahada olmasını istiyorsak kontratlara yeni sıfırlar eklemekten, farazi yıldız koleksiyonu yapmaktan ziyade bizim futbolumuzun tezgahından geçmiş kalifiye futbolculara ihtiyacımız var. Herkesin ağzına sakız olan ancak icraata gelindiğinde pek de bir değişim göremediğimiz altyapıların işlerlik kazanması Türk futbolu için artık bir zorunluluk. Türkiye'de 50 tane bulabileceğimizi iddia ettiğimiz Cana ve Fink ayarında orta saha oyuncularından lafta değil sahada yetiştirebilmemiz gerekiyor. Bunun için de futbolumuzun bu gencecik ağaçlarını, fidanlarını yaş iken eğebilmeli, eğitebilmeliyiz. Yoksa Avrupa'nın altıncı büyük ligi olacağız derken bir bakmışız, Avrupa'nın Katar'ı oluvermişiz.</p>
<h4> </h4>
<h4>PAF'tan Rezerv'e: A2 Ligi</h4>
<p>Oyuncu yetiştirmede, daha doğrusu yetişmiş oyuncuyu profesyonel futbola adapte etmede sıkıntı çektiğimizi artık herkes görüyor. Buna Türkiye Futbol Federasyonu da dahil. Uzun yıllardır herhangi bir düzenleme yapılmadan atıl durumda bırakılan alt ligleri ve alyapı kategorilerini ıslah etmeye girişen federasyon, birkaç yıldır bu konuda önemli adımlar atıyor. Bunlardan bence en önemlisi A takım düzeyinde futbolla arasında uçurum olan PAF Ligi, yeni adıyla A2 Ligi. Yılların PAF Ligi geçen sezon yerini A2 Ligi'ne bırakmıştı ama değişim özde değil sözdeydi daha çok. 20-23 yaş arası üç oyuncu oynatmaya imkan veren düzenleme kısmi bir rahatlama getirse de ligin yapısını değiştirmekten çok uzaktı. Bu sene ise 'açılım' genişletildi ve artık hem yaş sınırları kalktı, hem de iki yabancı oyuncuya bu ligde forma şansı bulma hakkı tanındı. Artık bizim de nur topu gibi bir Rezerv ligimiz var. En azından olması hedefleniyor.</p>
<h4> </h4>
<h4>Teoride Rezerv, ya pratikte?</h4>
<p>PAF günlerindeki sıkı ipler gevşese de A2 Ligi'nin hâlâ Rezerv lig uygulamasından uzak olduğu tespitini henüz ilk maçlardan yapmak mümkün. Fenerbahçe-Manisaspor maçı canlı olmak üzere üç maç izledim. Altı takım da geçen sezonki A2 kadro kalıplarının dışına çıkmazken göze batan tek farklılık A takım görmüş genç oyuncuların daha sık kullanılıyor olmasıydı. Fenerbahçe'de Okan ve Hasan, Bursaspor'da Serdar, Eren ve İsmail... Genç milli takımlarda olan oyuncular dahil değil bu oyunculara üstelik.</p>
<p>Dereağzı'nda izlediğim maça dönersek öncelikle zemin problemine değinmek gerek. Kurak geçen yazın etkisiyle mi bilmiyorum ama çimi tükenmiş, toprağa çalan bir zemin vardı sahada. Devre arasında saha kenarından geçen Aziz Yıldırım da sahanın durumundan memnun kalmadı zaten. A2 maçlarında iyi bir tempo ve akıcı bir pas trafiği beklemek zor, mevcut oyunlar orta sahada kör dövüşü şeklinde geçiyor genelde. Pozisyon üretilemeyen, dar alanlara sıkışan ve yalnızca duran topların tehlike yarattığı maç da iki korner golüyle 1-1 sona erdi. Manisa'nın golü Mert'ten, Fenerbahçe'ninki ise Hasan'dan. Manisaspor'un 92-93 jenerasyonuyla, Fenerbahçe'nin ise 91 jenerasyonuyla sahada yer aldığını not düşüp maçta dikkat çeken oyuncularla ve diğer maçların skorlarıyla ilk 'Çaylak Raporu'na son verelim.</p>
<h4> </h4>
<h4>Dikkat Çekenler</h4>
<p>Okan Alkan (Fenerbahçe): 2009'daki 17 Yaş Altı Dünya Kupası'nda çeyrek final gören takımın sağ bekiydi. Bugün enerjisi ve hücuma katkısıyla sivrilen oyunculardan birisi oldu. 1992 doğumlu, A takım potansiyeli taşıyan oyunculardan.</p>
<p>İsmail Kavruk (Manisaspor): 1994 doğumlu İsmail, sahanın en genç oyuncusuydu. Sol bekte oynuyor. Hücuma katılması, inisiyatif alabilmesi güzel. İyi ters toplar da attı. Takibe alınması gerekenlerden.</p>
<p>Berkaycan Değirmencioğlu(Fenerbahçe): Fenerbahçe'nin en genç oyuncusu Berkaycan, 1993 doğumlu ama sahaya bakıldığında takımın en büyüklerinden biri gibi. Boyu 1,90 m. 5 numaralı formayı giyen Berkaycan, fiziğinin üzerine koymayı başarırsa farklı bir oyuncuya evrilebilir. İzlemeye değer.</p>
<p>Haftanın Sonuçları: Eskişehirspor 5-1 Boluspor, İBB 1-3 Turgutluspor, Bursaspor 5-0 Karşıyaka, Akhisar Bld. 1-2 MP Antalyaspor, Kartalspor 1-1 Dardanelspor, Tavşanlı Linyitspor 0-2 Beşiktaş, Bucaspor 0-1 Altay, Kasımpaşa 1-1 Galatasaray, Denizlispor 2-0 Güngören Bld.</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-yas-agaclar.htm), [web.archive.org (arşiv bağlantısı)](http://web.archive.org/web/20100829080520/http://www.taraf.com.tr:80/ugur-karakullukcu/makale-yas-agaclar.htm)
# Hayata dönüş

*Uğur Karakullukçu 30.08.2010*

<div class="yazi"><p>İyi oynasa dahi kazanamamak... Galatasaray, geçen hafta Bursaspor’a sadece yenilmemişti, bu çaresizlik hissini de tatmıştı. Rijkaard’ın maç sonundaki “Kalite yok” açıklamasının sahadaki yansımasıydı bu adeta. Bir de Karpaty faciası... Kuruluş amacında Avrupa’ya meydan okuma olan bir takım için daha kötüsü olamazdı. İki yılda sadece bir puan alınabilen Eskişehir deplasmanı bu Galatasaray’ın ihtiyacı olan son şey gibi görünmekteydi çoğu kişiye...</p>
<p>Ligdeki maçlara iyi başlayan Galatasaray, bu maça da derli toplu başladı. Ivesa’nın katkılarıyla 4’te Baros’un boş kaleye yuvarladı ve skor üstünlüğünü almayı bildi. Alanını savunmakta hâlâ zorlansalar da en azından motiveydiler ve hücumda daha organizeydiler. 22’de yardımcı hakemin kestiği ikiye yarımlık pozisyonla maçı farklı bir noktaya götürebilirlerdi. Keza 30’da ceza sahası içinde Barış, kendini Quaresma sanmayıp topu Baros’a iletseydi aynı şekilde. Rıza Çalımbay’ın öğrencileri de rakip gardını indirdiğinde çalışan bir boksör gibiydi. 36’da Sezer Öztürk eski takım arkadaşı Ufuk’un kalesini enfes bir şutla yokladı. Bu pozisyonda fazlasıyla başarılı olan Ufuk sadece bir dakika sonra fahiş bir hatayla Ivesa’nın hediyesini boş çevirmemiş oldu. Tello’nun ortasını Ufuk’un parmaklarında yumuşadı, Burhan topu Vucko’ya çıkardı: 1-1.</p>
<p>İkinci yarı da tempo düşmeyeceği en başından belliydi. Arda birebir pozisyonda 55’te topu Ivesa’ya nişanladı. Bir dakika sonra ise Tello’nun ortasına Batuhan dokuamıyordu. Günün çalışkanlarından Barış sakatlanınca 63’te yerine Cana girdi ve Galatasaray daha iyi pas yapmaya başladı. Arda ve Mustafa Sarp’ın enfes paslaşmaları 68’de Arda’yı tekrar Ivesa’nın karşısına çıkardı. Milli yıldız topu bu kez kaleye yolladı lakin Volkan Yaman uzaklaştırabileceği topu kendi ağlarına tamamladı. Sağ ayağını yürümek dışında kullanmıyor anlaşılan Volkan. Golün moraliyle rahatlayan Galatasaray, Eskişehir ceza sahasına yerleşti ve 71’de Baros’un direkten dönen topunda “hücum ribaundunu” alan Servet farkı ikiye çıkardı. Maçın kalanı ise Aslanın istediği gibi oynandı. Kısacası Galatasaray, şeytanın bacağını bu maçla kırdı...</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-hayata-donus.htm), [web.archive.org (arşiv bağlantısı)](http://web.archive.org/web/20100831201006/http://www.taraf.com.tr:80/ugur-karakullukcu/makale-hayata-donus.htm)
# Kendi ligine yabancılar

*Uğur Karakullukçu 02.09.2010*

<div class="yazi"><p>Karpaty, PAOK, Young Boys, daha önceleri Metalist, Tromsö... Her seneye Avrupa'da final hedefiyle başlayan takımlarımıza eylül ayını dahi göstermeyen "Avrupa" takımları bunlar. Futbolun büyük bütçeyle, transferle oynanmadığını bir kez daha gördük. Konuşmaya gelince Avrupa Ligi'ni dahi beğenmeyen, mangalda kül bırakmayan "büyüklerimizin" ise her zaman olduğu gibi sınırsız bahanesi var. Bunların içinde bin yılın klişesi de her zamanki gibi yerini almış durumda: Yabancı sınırlaması... Bir döneme damgasını vuran yarışmalardan Aileler Yarışıyor'da 100 kişiye bir soru sorulur ve en popüler beş cevap tahmin edilirdi. Yurdumdaki futbol yöneticilerine "Avrupa'da neden başarısız oluyoruz?" diye sorsak alacağımız en popüler cevap yabancı sınırı olacak sanırım. Arkadan hemen bir 'Dıııtt' efekti gelmeli çünkü cevap yanlış! Doğrusu yabancı sınırlaması değil kendi liginin yabancı sınırlamasını çözememiş, kendine yabancı yöneticiler olmalıydı. Bu bahanenin ekürisi olan Avrupa'da sınırsız yabancı olduğu yalanı ise İngiltere'de yürürlüğe giren 25'te 8 kuralı ve İtalya'daki bir sezonda bir AB dışı oyuncu kriteriyle tarihe çoktan karıştı bile.</p>
<h4> </h4>
<h4>Gençlere yer yok!</h4>
<p>Federasyon sezon başında statüyü yeniden elden geçirdi. "6+2 yetmiyor" haykırışlarını da dikkate alarak kurala yeni bir "+2" ekledi.. Bu kontenjanı tribünde ayrılmış iki kombine olarak görenler var. Görünürde doğru olabilir fakat bu kontenjanın amacı aslında genç yabancı oyuncu yetiştirmenin önünü açmak. Bu seneki A2 Ligi statüsüne göre ilk 18'i göremeyecek olan bu iki ekstra yabancı A2 Ligi'nde top koşturabiliyor. Sami Yen'de oynatamıyorsanız Florya var, Saraçoğlu yerine Dereağzı, İnönü yoksa Dereağzı var deniyor kısacası.</p>
<p>Kulüplerimiz vahşi rekabetin, çokça da tembelliğin getirisiyle menajer listelerinden CV'si kabarık, 30'una merdiven dayamış yabancıları kadrosuna katmakta ustalaşmış durumda. Türkiye Ligi'ni Avrupa'ya değil, Katar'a yaklaştıran bu bakış açısının bahanesi ise hazırdı. Kontenjan değerliydi, kısıtlıydı. Oscar ödüllü No Country For Old Men filminin tersi yani. "Gençlere yer yok!"</p>
<p>Artık var. Koskoca transfer döneminde bu uygulamadan faydalanmayı düşünebilen bir kulüp ise yine yok. Yerli fetişisti yurdum futboluna yerli gibi yabancı kazandırabileceğini, genç yıldız adayı bakarken uyruk sorununa takılmayacağını bilen, Süper Lig'in adına yakışan kulüpler aranıyor. Duyurulur.</p>
<h4> </h4>
<h4>Okan, Semih ve Kewell</h4>
<p>Geçen hafta bu köşede dikkat çeken ilk genç oyuncu olarak Okan Alkan ismi yazılıydı. 17 Yaş Altı Dünya Kupası'nda boy göstermiş bu gençte A takım potansiyeli olduğu not düşülmüştü. Bu potansiyelin kinetiğe dönüşmesinin beş gün almasını öngörmek zordu tabii ki ama sanılanın aksine yetenek geliyorum diyor. Yeter ki bakmasını bilmek, bir de cesaret edip şans verebilmek lazım. Manisaspor'la oynanan A2 Ligi maçına gelip Okan'ı izleyen ve ona bu şansı veren Aykut Kocaman'a tebrikler. Ekranlarda "Bir gün herkes 11 yerliyle oynayacak" felsefesiyle boy gösteren Bülent Korkmaz'ın elindeki beş stoper alternatifi de sakatken Semih'e bu şansı vermemesini hatırlayınca hele. O dönemin bir başka genç milli takımlar yıldızı olan ve Okan'dan sadece bir yaş büyük olan 1991'li Semih Kaya'nın yerine Hamburg maçında Harry Kewell stoper oynamıştı. Olanlar malumunuz. Galatasaray elendiği gibi hem kendisi hem de Türk futbolu adına müthiş bir fırsatı kaçırmıştı. Alternatif evrende Semih Kaya, milli takım aday kadrosuna seçilmiş, Gökhan Zan tartışmalarına son noktayı koymuştur belki. Ne dersiniz?</p>
<h4> </h4>
<h4>Haftanın Sonuçları</h4>
<p>1.Grup: Manisaspor-Akhisar Bld: 2-1, Karşıyaka- Fenerbahçe: 2-1, Turgutluspor-Bursaspor: 3-3, Boluspor-İstanbul BB: 0-0, Güngören Bld- Eskişehirspor: 2-2, Galatasaray-Denizlispor: 1-1, Beşiktaş-Bucaspor: 4-0, Altay-Kasımpaşa: 0-2, Dardanelspor-Tavşanlı: 3-0, Medical Park Antalyaspor-Kartalspor: 3-1.</p>
<p>2.Grup: Konyaspor-Giresunspor: 1-0, Adanaspor-Orduspor: 0-2, Rizespor-Erciyesspor: 1-1, Ankaragücü-Kayserispor: 2-3, Sivasspor- Gençlerbirliği: 0-1, Karabükspor-Mersin İY: 1-0, Diyarbakırspor-Gaziantep BB: 0-0, Samsunspor- Gaziantepspor: 3-1.</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-kendi-ligine-yabancilar.htm), [web.archive.org (arşiv bağlantısı)](http://web.archive.org/web/20100904001757/http://www.taraf.com.tr:80/ugur-karakullukcu/makale-kendi-ligine-yabancilar.htm)
# İbrahim Selen Türkiye’dir

*Uğur Karakullukçu 08.09.2010*

<div class="yazi"><p>Galatasaray, yaz transfer dönemini epey sıkıntılı geçirdi lakin Serdar Özkan’dan Pino’ya, Misimovic’e kadar uzanan tartışmalarda yer bulmayan bir transfer daha vardı: İbrahim Selen. 17 yaşını henüz geçen ay dolduran İbrahim, Adana Demirspor’dan yetiştirme bedeli karşılığında Florya’nın yolunu tuttu. Potansiyelli bir oyuncu olduğunu gelir gelmez belli etmesini de bildi ama konumuz bu kez İbrahim’in yetenekleri değil. Adana Demirspor gibi göz önündeki bir 2.Lig ekibinde A takımla maçlara çıkan 16 yaşındaki bir oyuncunun genç milli takım kariyerine Galatasaray’a transfer olduktan sonra başlayabilmesi bizi ilgilendiren.</p>
<p>Genç milli takım kariyerleri birçok oyuncu için önemli bir referanstır ve ilk beklentiler buradan filizlenir. Bu sebeple bütün ülkeyi taramak ve oyuncu havuzunu doğru oyunculardan oluşturabilmek önemli. Türkiye’de bu konuda kısmen ilerleme sağlansa da hâlâ büyük bir sorun var. Gurbetçi oyuncu destekli bir İstanbul karması görüntüsünün dışına çıkamıyor çoğu jenerasyon. Çok uzağa bakmaya gerek yok. Uzun bir aranın ardından –bayağı uzun- Türkiye’den üst düzey bir lige, bonservis bedeli karşılığında giden ilk Türkiye çıkışlı oyuncu olan Mehmet Topal, Galatasaray’a transfer olduğunda genç milli takım kariyeri 45 dakikadan ibaretti. Adaşı ve takım arkadaşı Mehmet Güven ise Avrupa turunu tamamlamış, ikinci çinkoya başlamıştı. Keza Gökhan Gönül. Sağ bek kıtlığından kırılan bir memlekette Gökhan Gönül gibi milli takımın en üst düzey adamlarından birinin ümit milli takımda dahi forma giymemiş olmasını nasıl izah edeceğiz?</p>
<p>İbrahim örneğinden çıkarılacak sonuç kısaca şu: İstanbul’da yoksan yoksun. Florya’dan, Nevzat Demir’den şekillenen, gurbetçi desteğiyle son rötuşları yapılan kadrolarda yer alan da alamayan da kaybediyor bu halde. İstanbul’dan sürekli seçilen, büyük takımın altyapı oyuncusu kendisini pazartesi günü A milli takımda başlayacak sanıyor. Ona bu ortam hazırlanıyor çünkü. Öte yandan Mehmet Topal, Gökhan Gönül gibi Galatasaray ve Fenerbahçe’nin yatırımıyla potansiyelini gerçeğe dönüştürebilmiş iki örnek varsa da belki de adını bile bilmediğimiz nice yetenek henüz açılmadan soluyor.</p>
<p>Havuz dar, oyuncu sayısı kısıtlı ve kaynaklar kısır. 70 milyonluk ülkeden niye bir Xavi, Iniesta yetişmiyor denir ama İspanya’da, Almanya’da bu yaş kategorilerinden itibaren çok geniş bir tarama ağının bulunduğunu ve okullarla beraber sporcu havuzunun genişletilmeye çalışıldığını atlarız. Bu sebeple Türkiye 70 milyonluk değil, olsa olsa 3 milyonluk bir ülke gibi davranıyor, onu da kulüplerin büyük katkısıyla verimli olarak tarayamıyor. İşte bu zinciri kırabilmek için yeni Mehmet Topallara, Gökhan Gönüllere ihtiyaç var. Adnan Polat imzalı bir çıkışı olmuştu Galatasaray’ın, “Galatasaray Türkiye’dir” diye. İşte sarı-kırmızılıların yeni transferi İbrahim Selen tam olarak Türkiye’dir. Hem sistemin çarpıklığını hem de umudunu ortaya koyar. İbrahimleri bulabilmek, onların üstüne düşmek gerek daha çok... </p>
<p><b><br/>Insua, A2’de oynar mı?</b></p>
<p>Rezerv lig projesi hakkında yazıp çizdik burada. Yabancı serbestliğinden dem vurduk, yaş sınırının kalkmasına değindik. Teorik olarak gerçekten önemli hamleler bunlar ve kocaman bir takdiri hak ediyor fakat futbol kâğıt üstünde değil yeşil sahada oynanıyor. Gözlerimizi kapayalım ve hayal edelim. Galatasaray’ın taze Arjantinlisi Emiliano Insua’nın takıma alışması adına A2 Ligi’nde Eskişehirspor deplasmanında forma giymesi sizce mümkün mü? Medyanın yaklaşımından oyuncuyu oraya götürmenin risklerine, daha da kötüsü o maça çıkmanın Insua’ya bir şeyler katabilme ihtimaline kadar her şeyi sorgulayalım. Aldığımız cevaplar bugün A2 Ligi’nin neden Rezerv Lig olamadığının da cevabıdır.</p>
<p><b><br/>Haftanın Sonuçları:</b></p>
<p>1.Grup: Kasımpaşa-Buca: 2-3, Denizli-Altay: 0-2, Eskişehir-Galatasaray: 0-5, İstanbul BB-Güngören Bld: 2-0, Bursa-Bolu: 2-1, Fenerbahçe-Turgutlu: 3-1, Akhisar Bld-Karşıyaka: 2-0, Kartal-Manisa: 2-1, Tavşanlı-MP Antalya: 1-0, Dardanel-Beşiktaş: 1-1.</p>
<p>2.Grup: Giresun-Adana: 2-2, Gaziantep-Trabzon: 2-0, Gaziantep BB-Samsun: 2-1, Mersin İY-Diyarbakır: 4-1, Gençlerbirliği-Karabük: 1-0, Erciyes-Ankaragücü: 5-0, Ordu-Rize: 1-0.</p>
<p><b><br/>ugurkarakullukcu@gmail.com</b></p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-ibrahim-selen-turkiye-dir.htm), [web.archive.org (arşiv bağlantısı)](http://web.archive.org/web/20100911073400/http://www.taraf.com.tr:80/ugur-karakullukcu/makale-ibrahim-selen-turkiye-dir.htm)
# Florya notları

*Uğur Karakullukçu 16.09.2010*

<div class="yazi"><p>Bir kere açıkça söylemek gerekir ki A2 Ligi’nin en büyük “mabedi” hakikaten Florya. Maçların özel bir seyircisi var, Galatasaray etiketinden gelen bir beklenti var. Bu rakibe de yansıyor haliyle. Tabiri caizse “zemin futbola müsait.” Belediyespor da altyapısından beslenen kulüplerden biri. Abdullah Avcı’nın genç milli takım kariyeri malum. Eğitimci hoca sıfatını en çok hak eden adamlardan. Galatasaray-İstanbul BB maçı da A2 Ligi’nin fotoğrafını çekmek adına ideal bir maç haliyle.</p>
<p>Üç gol olan bir maçta gollerin tamamı duran toptan, daha doğrusu duran top zafiyetinden gelmişse bu konuya ayrı bir gözle bakmak lazım. A2 Ligi’nde atılan gollerin birçoğu duran top merkezli gelişiyor ve bunun iyi bir gelişme olduğunu söylemek zor. Profesyonelliğe bir adım kala ülke futbolunun en önemli arızalarından birinin derinleştiğini görüyoruz. İlk hafta Fenerbahçe-Manisaspor maçı için de benzer şeyler söylemiştim hatırlarsanız. Çözmesi zor, tahammül etmesi daha zor bir problem. Sanki Türk futbolunun bütün sorunlarını içinde barındırıyor gibi. Organizasyonluğundan tutun, bireyselliğe, bir bütünün parçası olamamaya kadar...</p>
<p>Galatasaray A2 takımı mezun verse de bir sonraki sezonun rollerini oyunculara önceden dağıtıyor, kimin ne olacağı belli. Bu yüzden görüntü her daim derli toplu. Sol stoper Sinan’dan forvet Anıl’a kadar bütün simalar tanıdık, sürpriz yok. A takımdan dönüp takımda oynayan Emre ve Cumhur da dâhil bu ekibe. Emre Çolak, hâlâ topları eziyor, pas ve şut tercihlerinde sıkıntı yaşıyor. İlk yarıdaki bir pozisyonda sadece ayakta kalması gol için yeterliyken bunu başaramadı. Emre, A takımdaki rotasyonu delmek istiyorsa her şartta ayakta kalmak zorunda. Cumhur ise her zamanki gibi aktif ve mücadeleciydi. Bu maç özelinde sivrilen, “A takımdaki muadilini keser” dedirten bir oyuncu yoktu.</p>
<h4><br/>Belediye rezervleri</h4>
<p>İstanbul BB, A takım oyuncularını A2 Ligi’nde etkin olarak kullanan ilk takım benim bildiğim. Takımın sağ beki hepimizin aşina olduğu Polonyalı Marcin Kus’du, forveti ise iki sene önce Kadıköy deplasmanında iki gol atan Gökhan Kaba. A takım patentli birçok genç oyuncu da vardı kadroda. Takımlar arasındaki geçişten verim alıp almayacaklarını göreceğiz ama en azından organizasyon olarak birçok kulübün önünde oldukları bu ufak detaydan dahi anlaşılıyor.</p>
<h4><br/>Maçın dikkat çekeni: Cenk Şahin</h4>
<p>Belediye ekibinin 3 numaralı sol beki Cenk’in sahadaki arkadaşlarından ayrıldığını görmek için beş dakika yeterli. Bu kadar diri ve topla iyi bir sol bekin dikkat çekmemesi mümkün değil zaten. 1994 doğumlu Cenk, takıma bu sene katılmış. Arif Erdem’le konuştum, Zonguldakspor’dan aldık dedi. Cenk, henüz 16 yaşında profesyonel olmuş Zonguldak’ta, orada sol açık oynuyormuş. Beke çekilmesi çok doğru bir hamle. İspanya altyapı sisteminde bir oyuncuya 15 yaşından önce mevki biçilmiyor. Oyuncuların yetenekleri ve fiziki gelişimi doğrultusunda bu yerleşim yapılıyor. Cenk’in rolü yeni yazıldı aslında. Potansiyelli bir oyuncu olduğu açık. Takım arkadaşı İbrahim Yılmaz’la birlikte U17 milli takımına davet alan oyunculardan. İbrahim de takımın golünü kaydeden isimdi. İki oyuncu da izlenmeli.</p>
<h4><br/>Seçilmek mühim değil, ya seçilmemek?</h4>
<p>İstanbul büyüklerinin altyapılarından milli takımlara seçilmenin kolaylığından bahsetmiştik bu köşede. Galatasaray’dan genç milli takımlara gitmek bu sebeple büyük bir referans oluşturmuyor ama seçilmemek öyle değil. Florya gibi, Fulya gibi en göz alıcı vitrinlerden birinde parlamayan oyuncunun Galatasaray’da, Beşiktaş’ta, Fenerbahçe’de şans bulması mucizevî bir yükseliş hikâyesi olur ancak Galatasaray akademisi 1994 jenerasyonuna bir tane dahi oyuncu veremiyorsa sorgulanması gereken çok şey var. </p>
<h4><br/>Haftanın sonuçları </h4>
<p><b><br/>1.Grup:</b> Altay 2-1 Eskişehir, Buca 0-0 Denizli, Antalya 1-0 Dardanel, Manisa 3-1 Tavşanlı, Turgutlu 1-0 Akhisar Bld, Bolu 2-1 Fenerbahçe, Güngören Bld 0-3 Bursa, Galatasaray 2-1 İstanbul BB, Beşiktaş 0-0 Kasımpaşa, Karşıyaka 0-2 Kartal.</p>
<p><b><br/>2.Grup:</b> Diyarbakır 1-0 Gençlerbirliği, Samsun 2-1 Mersin İY, Trabzon 3-0 Gaziantep BB, Adana 2-1 Konya, Rize 1-0 Giresun, Ankaragücü 3-3 Ordu, Sivas 1-3 Erciyes, Karabük 3-3 Kayseri.</p>
<p><b><br/>ugurkarakullukcu@gmail.com</b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20100918094732/http://taraf.com.tr:80/ugur-karakullukcu/makale-florya-notlari.htm)
# Senede bir gün...

*Uğur Karakullukçu 19.09.2010*

<div class="yazi"><p>Bazen değişiklikleri tercihler değil şartlar getirir. Aslan’ın üç yerli ası Arda, Sabri ve Hakan yokken Rijkaard bunu fırsata çevirmek istiyor gibiydi. Kewell, Pino ve Misimovic'i beraber oynatarak Skibbe'den hatıra Kewell- Lincoln-Arda-Baros dörtlüsüne nazire yapıyordu. Bek ikilisinin Hakan-Ali'den Insua-Serkan'a geçişi de ümit vericiydi. Tüm bunlar kâğıt üstünde tabii! Bucaspor ise sarı-kırmızılıların top kayıplarına güveniyordu. İzmir Atatürk Stadı’nı dolduran sarı-kırmızılı taraftarlar ise yıllar sonra bir lig galibiyeti görmek istiyordu.</p>
<p>İlk yarı taraflı, tarafsız herkes için hayal kırıklığıydı. Pozisyon diye anlatılabilecek herhangi bir aksiyon yok gibiydi. Kewell ve Mendy'den sadece istatistik kâğıdını dolduran birer girişim, o kadar! Ayhan ve Pino'nun ısrarlı pas hataları Bülent Uygun'un öğrencilerine fırsatlar yarattı aslında. Topu kapmadan önünde bulan Bucalılar, hem gerçek hem mecazi anlamda çayırda koşturuyor gibilerdi. Bucalılar bir hücum organizasyonuna sahip olsa Aslan’ın canı epey yanabilirdi ama onlar da misafirlerinden farklı değildi. Berbat zemine bile yakışmayacak düzeyde bir futbol vardı sahada. Marka değeri fetişizminden şu çimlere de üç beş bir şey düşseydi fena olmazdı, yeri gelmişken...</p>
<p>Devre sonrası tempo artıyor gibi göründü ama değişen tek şey sıkışan zamandı. İki takım da gözlerini kenara dikmiş, değişiklik bekliyordu. Maçta gol için ekstra bir iş lazımdı, topu kaptırmak üzereyken önünde bulan Ayhan 68'de "senede bir gün" misali uzaklardan ağları buldu.</p>
<p>Kalan dakikalarda Cimbom’un her hafta vizyona giren "Öne geçtim, ne yapacağım" isimli gösterisine sahne oldu. Tabelanın getirdiği birkaç fırsat da Pino ve Aydın'ın ayaklarında eridi. Öyle bir maçtı ki Buca’nın da bu gösteride figürandan öte bir rol almak istemediği açıktı. Sadece Uygun mu, sanki Rijkaard’ın da İzmir’den birçok ders çıkarması gerekiyor.</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-senede-bir-gun.htm), [web.archive.org (arşiv bağlantısı)](http://web.archive.org/web/20100920210231/http://www.taraf.com.tr:80/ugur-karakullukcu/makale-senede-bir-gun.htm)
# Yetenek Avcı’sı

*Uğur Karakullukçu 23.09.2010*

<div class="yazi"><img align="left" alt="Yetenek Avcı’sı" border="0" src="http://www.taraf.com.tr/fotoraflar/makaleler/yetenek-avci-si_7929_orijinal.jpg" style="border-right-width:10px; border-color:#FFFFFF"/><p>A2 Ligi'nde neredeyse derbi niteliği taşıyan Bursaspor-Galatasaray karşılaşmasını bir kenara koyarsak haftanın en leziz maçlarından birisi Bayrampaşa Çetin Emeç Stadı'ndaydı. Fırsat bulmuşken geçen hafta Florya'da izlediğim İstanbul BB'nin Altay'la oynayacağı maça gittim. İzmir ekibi, altyapı kültürü olan, zirve lige oyuncu servis eden ender kulüplerden biri. Futbolcu taramasını iyi biliyorlar ve hiç tereddüt etmeden takımlarında kullanıyorlar. Bu iki takım bir olunca bize de izlemek düştü ama beklentilerimizin ötesinde sürprizler de vardı maçta...</p>
<h4> </h4>
<h4>Buruk çekirdekten başladı</h4>
<p>Bu sürprizlerin başında Abdullah Avcı geliyordu. Kendisiyle sohbet etme imkanı bulunca Cenk'i sordum. Malum, geçen hafta epey övmüştük 94'lü sol beki. Eski bir yardımcısının kulağına çalındığını, bir kere izledikten sonra hemen transfer ettiklerini söyledi. Sadece Avcı da değil, Raşit Çetiner ve Okan Buruk da oradaydı. Daha önce Buruk ile yaptığımız röportajda antrenörlüğe başlayacağını söylemişti. Teknik adamlık kariyerine genç milli takımlarda başlamış. CV'si onun kadar sağlam olmayanların bile Süper Lig'den aşağı hocalık kabul etmediğini düşünürsek 'işe' yaklaşımı takdire şayan.</p>
<h4> </h4>
<h4>Fikr-i takip: Cenk Şahin</h4>
<p>Maçta Cenk'i ikinci kez canlı izleme fırsatı bulmuşken fikr-i takip yapalım. Hücumda geçen haftaki kadar aktif ve diri demek zordu. Bunda Altay'ın 18'lik sağ açığı Bahadır Duran'ın hücumcu kimliğinin de etkisi vardı elbette. Cenk'in kalitesini belli ettiği anlar da olmadı değil. Köşe gönderinin orada sıkışmışken hiç panik yapmadan iki pasla topu oradan çıkartması Süper Lig'de benim diyecek sol beklerin yapamayacağı türden bir işti. Milli takımda oynayanları da görüyorken henüz 16 yaşında olan Cenk'in gelişimini yakından takip etmek lazım.</p>
<h4> </h4>
<h4>Büyük Altay'ın küçük yıldızları</h4>
<p>Az önce de dediğim gibi Altay, bir futbolcu fabrikası. Yaz döneminde Musa Çağıran'ı Galatasaray'a gönderdiler. Bunu yaparken A2 Ligi'nde parıldayan 94'lü Okay Yokuşlu'ya yer açmak istedikleri açıktı. Okay, hem U17 milli takımının hem de Altay'ın ilk 11 oyuncularından. Sol iç gibi oynayan, iki ayağını da kullanabilen, genç yaşına rağmen uzun boyu ve fiziğiyle orta sahayı doldurabilen bir oyuncu. Altay altyapısı demişken ondan bahsetmeden olmaz. Maçı 1-0 kazanan Altay'da penaltı golünü kaydeden Caner Akgün ve U17 Dünya Kupası'nda çeyrek final oynayan takımın stoperlerinden Oğulcan Gökçe de dikkat çektiler. Altay'ın 'küçük' oyuncularının Musa ve Okay'ın izinden gitmeleri kuvvetle muhtemel.</p>
<h4> </h4>
<h4>A2’de gurbetlik çekenler</h4>
<p>Avrupa'dan binbir güçlükle alınıp oynatılmadan gelişime bırakılan gurbetçi gençlerin de uğrak yeri A2 Ligi. Bunlardan birisi Kayserispor'un 21 yaşındaki forveti Semih Aydilek. Galatasaray'ın iki sezon önce transferi için çok uğraştığı ancak Birmingham'ın bırakmadığı Semih, geçen sene Kayseri'ye geldi. O günden beri kendisinden haber alınamıyor. U18'e kadar Türkiye forması giyen, daha sonra Almanya'yı tercih eden Semih'in kaderi de benzer bir yoldan geçen Tevfik Köse'ye benzemez umarım. İstanbul BB'de hâlâ kayıp yıllarını kazanmaya çalışıyor şu sıralarda. Bu süreci atlatan ve A milli takıma kadar yükselmeyi başaran Sezer Öztürk, ikisine de örnek olmalı bu noktada.</p>
<h4> </h4>
<h4>Haftanın Sonuçları</h4>
<p>1. Grup: Denizli-Kasımpaşa: 0-1, Eskişehir-Buca: 2-0, İstanbul BB-Altay: 0-1, Fenerbahçe- Güngören Bld: 3-1, Ahkisar Bld-Bolu: 0-0, Kartal-Turgutlu: 2-0, Tavşanlı-Karşıyaka: 1-0, Dardanel-Manisa: 3-0, MP Antalya-Beşiktaş: 4- 3, Bursa-Galatasaray: 1-2 2. Grup: Mersin İY-Trabzon: 1-1, Gençlerbirliği-Samsun: 3-0, Kayseri-Diyarbakır: 1-0, Giresun-Ankaragücü: 2- 4, Konya-Rize: 1-1, Ordu-Sivas: 1-0, Gaziantep BB-Gaziantep: 0-3, Erciyes-Karabük: 1-1</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-yetenek-avci-si.htm), [web.archive.org (arşiv bağlantısı)](http://web.archive.org/web/20100924173854/http://www.taraf.com.tr:80/ugur-karakullukcu/makale-yetenek-avci-si.htm)
# Parçalı ile çubuklu

*Uğur Karakullukçu 30.09.2010*

<div class="yazi"><img align="left" alt="Parçalı ile çubuklu" border="0" src="http://www.taraf.com.tr/fotoraflar/makaleler/parcali-ile-cubuklu_1690_orijinal.jpg" style="border-right-width:10px; border-color:#FFFFFF"/><p>“Bir maçın tarafları kırmızı ve lacivertse çocuklar kutu kolayla yapsa dahi o maç ilgi çeker.” Türk futbolunun en büyük klişelerinden biri olsa da bazen bir gerçeği doğrudan anlatmanın yolu klişeden geçiyor. Florya’daki Galatasaray-Fenerbahçe mücadelesi A2 Ligi’nin açık ara en ihtişamlı maçıydı. Hem basının, hem seyircilerin maça gösterdiği ilgi bunu açıkça gösteriyor.</p>
<h4><br/>Parçalı, çubukluya karşı </h4>
<p>İki takım da ideal onbirlerine yakın bir takımla sahaya çıktı ama parçalılarda Berkin, çubuklularda Okan ve Gökay U19 milli takımında oldukları için yoktu. Berkin de önemli bir oyuncu ancak Gökay ve Okan’ın Fenerbahçe’deki rolleri daha kritik. Rakibine göre oturmuş bir kadro yapısına sahip olan Galatasaray, maça gittikçe ağırlığını koydu. Özellikle 56. dakikada 17’lik forvet İbrahim Selen’in girişi pozisyonları da beraberinde getirdi. Ne var ki maçın en net iki pozisyonunu kaçıran da oydu. Diğer pozisyonlar da gol getirmeyince golsüz bir derbi izledik.</p>
<h4><br/>“Kimdi şu çocuk”</h4>
<p>Derbiler Premier Lig’de de, A2 Ligi’nde de farklıdır. Geleceği dair daha çok ipucu veriyor bu maçlar. Baskı, ilgi, mücadele... Bu maçta ağa takılanlara da ayrı bir parantez açmak gerek.</p>
<p>Sinan Osmanoğlu (Galatasaray): Heybetli fiziğiyle sahanın ilk dikkat çekenlerindendi. 90 doğumlu Sinan, Florya’nın en tecrübelilerinden, hatta bu sene en azından Bank Asya radarına girememiş olması benim açımdan sürpriz. İki ayağını da kullanabilen, 1,94’lük boyuyla göklere de hâkim, gayet iyi bir stoper. Servet ve Neill’in arkasında otursa kimse sesini çıkarmazdı.</p>
<p>Görkem Kulbay (Fenerbahçe): Florya’da Fenerbahçe’nin iyisiydi. 7 numaralı kanat, topla hızlı, kat etmesini biliyor. Oyun stili ve imajıyla hafif bir Cristiano Ronaldo tadı da vermedi değil. Yine de Okan ve Gökay’dan önce A takım görmesi pek kolay değil.</p>
<p>İbrahim Selen (Galatasaray): 56’da girdikten sonra maçı değiştirdi. Oyuna enerji getirmesini biliyor, doğru koşular yapıyor, rakip savunmayı hırpalıyor. Tam bir ikinci forvet. Transfer hikâyesiyle de özel bir oyuncu olduğunu anlatmıştık. A takıma yükselme potansiyeli olan birkaç oyuncudan biri. </p>
<p>Musa Çağıran (Galatasaray): Altay’dan transferi devre arasında açıklanmıştı. Sezonun sürprizlerinden biri olabilirdi. Altay’dayken canlı izlemiştim. Pozisyon almasını bilen, özgüveni yüksek bir orta saha. Oyuna girer girmez ayrı bir seviyede olduğunu gösterdi. Sorunu dillere destan Galatasaray orta sahasında oynayamamasının nedeninin, yetenekleri olmadığı kesin.</p>
<h4><br/>İnönü, Kadıköy, Ali Sami Yen...</h4>
<p>A2 Ligi’nin ilanının ardından sezonun ilk maçlarından olan Galatasaray-Beşiktaş derbisi İnönü’de oynanmıştı. Saat problemi olmasına rağmen tribünlerde üç bine yakın insan vardı. İsteyince oluyor. Madem federasyonun bir rezerv lig iddiası var, en azından derbiler stadyumlarda oynansın. Çim başta olmak üzere birçok bahane icat edilebilir ama “Öğrenciler olmasa MEB ne güzel olurdu” diyen zihniyetin ötesine geçip o cesur adımı atmak gerekiyor. Çağrı yapması bizden...</p>
<h4>Daha 17’ler ama...</h4>
<p>Öte yandan genç milli takımların maç haftasındaydık. U17 Milli Takımı, Abdullah Ercan yönetiminde Avrupa Şampiyonası’nda Elit Tur’a yükseldi. Fenerbahçe’nin 95’li forveti Beykan Şimşek, tur biletini getiren Çek Cumhuriyeti maçında üç gol birden attı. İki gol de sıkça övdüğümüz İBB’nin sol beki Cenk Şahin’den. Sağlam bir jenerasyon yolda.</p>
<h4><br/>Kasımpaşa melankolisi</h4>
<p>Öte yandan A2 Ligi’nde haftanın ilginç notlarından biri Kasımpaşa’nın A ve A2 takım arasındaki rotasyonu oldu. Geçen hafta A2 takımda forma giyen Şahin Aygüneş, Halil Çolak ve Sarmov Fenerbahçe karşısında ilk onbirde görev yaptı. Şahin’in bir golü, bir de “yarım asisti” var. Geçen hafta Ankaragücü karşısında forma bulan Tjikuzu ve Dimitrov ise bu hafta A2 takımdaydı. Takımlara arasındaki bağlantı had safhada...</p>
<h4><br/>Haftanın sonuçları</h4>
<p><b><br/>1. Grup:</b> Manisa-Antalya: 4-1, Karşıyaka-Dardanel: 2-0, Turgutlu-Tavşanlı: 2-1, Bolu-Kartal: 2-2, Altay-Bursa: 1-2, Buca-İstanbul BB: 1-1, Beşiktaş-Denizli: 1-1, Kasımpaşa-Eskişehir: 5-1, Güngören-Akhisar: 5-0, Galatasaray-Fenerbahçe: 0-0</p>
<p><b><br/>2. Grup:</b> Rize-Adana: 1-0, Ankaragücü-Konya: 1-1, Sivas-Giresun: 4-1, Karabük-Ordu: 0-3, Samsun-Kayseri: 1-0, Trabzon-Gençlerbirliği: 0-0, Antep-Mersin İY: 2-1, Diyarbakır-Erciyes: 0-1.</p>
<p><b><br/>ugurkarakullukcu@gmail.com</b></p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-parcali-ile-cubuklu.htm), [web.archive.org (arşiv bağlantısı)](http://web.archive.org/web/20101003091400/http://www.taraf.com.tr:80/ugur-karakullukcu/makale-parcali-ile-cubuklu.htm)
# Hey 15’lik, 15’lik...

*Uğur Karakullukçu 06.10.2010*

<div class="yazi"><p>Beylerbeyi Stadyumu, Fenerbahçe ile Altay’ın A2 takımlarını ağırlarken golsüz biten maçta tribünler başka bir misafiri konuk ediyordu. U17 Milli Takımı’yla geçen hafta Avrupa Şampiyonası’nda Elit Tur’a yükselen Abdullah Ercan, kendi öğrencilerini izlemeye gelmiş. Kendisiyle kısa bir süre sohbet de ettik. Merak ettiklerimi sıraladım, o da içtenlikle yanıtladı. Başta sarı-lacivertlilerin 15 yaşındaki forveti Beykan Şimşek’in performansını övdü, bu kategoride sırıtmadan oynadığının altını çizdi. Bu yaşta altı ayın bile önemi büyükken o 20 yaşındaki adamlarla oynuyor, muazzam... Ercan zirveye oynayan kulüplerin gençlere şans vermemesinden yakınırken, verdiği Muhammet Demir örneği önemli. Bursaspor’da forma bulamayan genç forvet, U17 Dünya Kupası’nda çeyrek final gören takımın kaptanıydı.</p>
<p>Bu takımlara yurtdışından nasıl oyuncu seçildiğini sorduğumda 25 gözlemcinin tarama yaptığını, ayrıca Erdal Keser’in Almanya’da bu çalışmalara baktığını söyledi. İşlerin göründüğü kadar yüzeysel olmadığını kanıtlayacak türden bir veri. Önümüzdeki haftalarda daha geniş bir röportaj sözü de aldım. Sorulacak soru, alınacak cevap çok...</p>
<p>***</p>
<h4><br/>Beylerbeyi sakinleri</h4>
<p>Caner Akgün (Altay): Karşılaşmada en dikkat çekici adam şüphesiz 11 numaralı Caner’di. Sağ kanatta görev yapan bir solak olan Caner, hem duran topları kullanımıyla hem de oyun görüşünü ortaya koyan başarılı paslarıyla özellikle ikinci yarıya ağırlığını koydu. 18 yaşındaki milli oyuncu, kısa sürede A2 Ligi’nin ötesine geçecek gibi...</p>
<p>Beykan Şimşek (Fenerbahçe): “Hey 15’lik” diye seslendiğimiz oyuncu: Beykan Şimşek. Sahaya bakıp “Hangisi 15 yaşında?” desek kolay seçilemeyecek kadar iyi bir fiziğe sahip olan Beykan, hızı ve tekniğiyle de fark yaratıyor. Yaşının bu kadar önünde giden oyuncu sayısı azdır. Gelişimi sürerse birkaç yıl içinde “sorunsuz bir Batuhan Karadeniz”i sarı-lacivertli formayla izleyebiliriz.</p>
<p>Abdülkadir Beyaz (Altay): İzmir ekibinin 9 numarasının da Beykan’dan aşağı kalır yanı yok. Sahanın en aktif oyuncularındandı. Rakip stoperlere bariz bir kuvvet üstünlüğü vardı. Öte yandan sağ ayağının ne kadar iyi olduğu da direği yalayan frikiğinde açıkça görüldü. Maç içinde de birkaç kez bu meziyetlerini gole çevirme şansı geldi ama hakem düdükleri buna izin vermedi. Türk futbolu ilginç bir 9 numara kazanmak üzere.</p>
<p>***</p>
<h4><br/>Çifte lider Bursaspor</h4>
<p>Süper Lig’de Belediye çalışmalarına takılsa da A2’de hız kesmeyip Bucaspor’u 2-1 mağlup eden yeşil-beyazlılar, bu ligde de liderliği kimseye bırakmıyor. A takım patentli İsmail Haktan Odabaşı ile Okan Çakır’ın golleriyle 16 puana yükselen Bursaspor’un arkasını 15 puanlı Antalyaspor çekiyor.</p>
<p>***</p>
<h4><br/>Akademik derbi</h4>
<p>A2 Ligi’nde geçen hafta Galatasaray-Fenerbahçe derbisine ev sahipliği yapan Florya, bu kez Akademi Ligi’nde mücadele veren Galatasaray ile Beşiktaş’ın U17 takımlarını ağırladı. Sınavı veren Gökhan Ziyanak, İbrahim Bahçıvan ve Kudbettin Oğrak’ın golleriyle genç Aslanlar kazanmış.</p>
<p>“Kazanmış” diyorum çünkü TFF, pazar sabahı oynanan derbinin kadrolarını girmemiş, Galatasaray sadece kendi gollerini yazmayı uygun görmüş. Beşiktaş ise yenilgiden ötürü olsa gerek, toplu bir haberin içine sadece skor olarak iliştirmiş. Türk futbolunun geleceğini bağladığınız organizasyonların en göz önündeki maçlarından bile veri yoksa vay halimize!</p>
<p>***</p>
<h4><br/>Galatasaray’da ümit var</h4>
<p>Geçen haftaki A2 Ligi derbisinde Fenerbahçe’yle yenişemeyen Galatasaray, Ümit Milli Takım’a en fazla oyuncu yollayan takım konumunda. Emirhan Ergün, Onur Arıkan, Emre Çolak, Serkan Kurtuluş ve Anıl Dilaver, Fransa ve Belçika karşılaşmalarında görev bekleyecek. Raşit Çetiner’in takımında yer alan Denizlisporlu Serdar Eylik’in bonservisi de Galatasaray’da. </p>
<p>***</p>
<h3><br/>Haftanın sonuçları</h3>
<p><b><br/>1. Grup:</b> Eskişehir-Denizli: 1-1, İstanbul BB-Kasımpaşa: 3-1, Bursa-Buca: 2-1, Fenerbahçe-Altay: 0-0, Akhisar-Galatasaray: 2-2, Kartal-Güngören: 5-1, Tavşanlı-Bolu: 2-3, Dardanel-Turgutlu: 0-0, Antalya-Karşıyaka: 1-0, Manisa-Beşiktaş: 0-1.</p>
<p><b><br/>2. Grup:</b> Konya-Sivas: 2-2, Mersin İY-Gaziantep BB: 4-1, Gençlerbirliği-Gaziantep: 1-0, Erciyes-Samsun: 1-0, Ordu-Diyarbakır: 1-0, Giresun-Karabük: 3-2, Adana-Ankaragücü: 2-2. </p>
<p><b><br/>ugurkarakullukcu@gmail.com</b></p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-hey-15-lik-15-lik.htm), [web.archive.org (arşiv bağlantısı)](http://web.archive.org/web/20101008061653/http://www.taraf.com.tr:80/ugur-karakullukcu/makale-hey-15-lik-15-lik.htm)
# Başarısızlık halinde camı kırınız! (Ümitlerimizin peşinde...)

*Uğur Karakullukçu 14.10.2010*

<div class="yazi"><p>Türkiye’de genç oyuncuların kaderidir. Genelde A Milliler’in aldığı büyük yenilgilerin ardından hatırlanırlar, büyük yorumcuların “Altyapıya önem vermemiz gerekiyor” konuşmalarına meze olurlar. Bir hafta sonra ise “ait oldukları yere” dönerler. Yine bu “Alttan yeni ‘yıldız’ geliyor mu bakalım” dönemine denk gelen <b>Türkiye-Belçika U-21 karşılaşması </b>ve sonucu baya ilgi çekti. Ümitleri ise sadece Bayrampaşa Çetin Emeç Stadı’nda olanlar izleyebildi.</p>
<h4><br/>Sil baştan...</h4>
<p>Maça gelmeden hemen önce şunu söyleyelim: <b>Türkiye U-21, 2011 Avrupa Şampiyonası elemelerinde grubunu ikinci tamamlamasına karşın en iyi dört ikinci arasına giremeyince 14 takımın katıldığı elemelere katılamadı.</b> Yani 2011’e kadar boşuz ve bu hazırlık maçlarıyla yeni bir takım oluşturmaya çalışıyoruz. <b>Bugünkü kadroda yer alan 20 oyuncudan sadece altısı geçen ay yapılan eleme maçlarında vardı. </b>Eylül ayında U-21 takımında olan Necip Uysal, Serdar Kesimal gibi isimler de bu yapılanma yüzünden kadroda yoklar. Kısacası arada bir jenerasyon daha kaybedildi. U-17 kategorisinde zaman zaman yakalanan başarı rüzgârlarının U-21’e taşınamıyor olması da asla bir tesadüf değil, ülke futbolundaki karadeliğin bir resmi. <b>17’lik İspanyollar bir-iki sene sonra profesyonel olurken bizim 21 yaşındakiler hâlâ çocuk, pişmesi gereken unlu mamül muamelesi görüyor. </b>Bu yüzden U-21 kategorisini biraz ayırmak ve daha yakından takip etmek gerekiyor.</p>
<h4><br/>Bayrampaşa fatihi Emre</h4>
<p>Bayrampaşa’daki karşılaşma aslında epey keyifliydi, özellikle ilk devrede iki takım adına da net pozisyonlar vardı ama fark yaratan oyuncu Emre Çolak’tı. Onun attırdığı golün ardından hazırlık maçı olmasının da etkisiyle karşılaşma çözüldü. 4-1’lik galibiyet değerli olsa da oyunu domine eden bir Türkiye yoktu. Belçikalılar futbol oyununda şut tuşuna sonuna kadar abanan çocuklar gibi şut atmasa maç farklı da bitebilirdi. Yine de iyi bir tecrübeydi.</p>
<p><b><br/>Emre Çolak (Galatasaray)</b>: 20. dakikadaki kontratakta topu önüne alışı ve Alper’e servis edişi harikaydı. 41’de ise bu kez kendisi uzaktan kaleyi buldu. Bu golün de getirdiği özgüvenle harika bir maç çıkardı. Oyun kurucu etikenin hakkını verdi. Galatasaray, performansının çok üstündeydi salı günü. Rol modeli Arda Turan’ın Galatasaray-Milli Takım arasındaki git-gellerine benzettim biraz.</p>
<p><b><br/>Sakıb Aytaç (Dardanelspor)</b>: Bu maça kadar canlı izlemişliğim yoktu Sakıb’ı ama girer girmez fiziğiyle, soldan ileriye yaptığı koşularla ve savunmadaki müdaheleleriyle hemen dikkat çekti. “Kim bu 13” derken dün öğrendiğime göre maçta <b>Adnan Sezgin </b>tarafından izlenmiş ve Galatasaray’la anlaşmak üzereymiş. 19 yaşındaki Sakıb, tam Galatasaray’ın aradığı oyuncu. Turnayı gözünden değil, görme merkezinden bile vurmuş olabilir Sezgin. Bekleyelim...</p>
<h4><br/>Beşiktaş farkı</h4>
<p>Pazartesi günü ise A2 Ligi’nin önemli maçlarından <b>Beşiktaş-Eskişehirspor</b> mücadelesini izlemek için Bakırköy Belediye Sahası’ndaydık. Şunu açıkça söyleyebilirim ki kötü zemine rağmen bugüne kadar izlediğim en kaliteli maçtı. Organize ataklar izledik ve birçoğunun Beşiktaş’tan geliyor olması tesadüf değildi. <b>Necip Uysal</b>’ın<b> </b>arkadaşları A takımı zorlayacak gibi görünüyor.</p>
<p><b><br/>Ali Kuçik (Beşiktaş)</b>: Takımın en dikkat çekici oyuncusu. Attığı ilk gol bir yana, ikinci golde orta sahadan başlayarak sol bekle ve orta sahayla duvar pası yapıp Semih’in önüne al da at dercesine bıraktığı top muazzamdı. A takımda oynarsa epey sırıtır ama tekniği ve oyun zekasıyla...</p>
<p><b><br/>Abdullah Küçükyılmaz (Eskişehirspor)</b>: Es-Es’in 10 numaralı forveti Abdullah, uzun ama kalın olmayan fiziği ve renkli kramponlarıyla hemen dikkat çekiyordu ama bununla da yetinmedi; maçın başında attığı golün haricinde bir de frikik golü attı ki ayakta alkışlanacak cinstendi. Resmen uzak köşenin yan ağlarını gördü. Milli takımlara davet almayan, 91 doğumlu bir oyuncu için ilk maçtan temkinli konuşmak lazım ama Abdullah’ı fazlasıyla beğendim. </p>
<h4><br/>Toplu Sonuçlar</h4>
<p><b><br/>1. Grup:</b> Altay-Akhisar: 1-1, Buca-Fenerbahçe: 0-1, Kasımpaşa-Bursa: 1-2, Denizli-İstanbul BB: 1-2, Karşıyaka-Manisa: 1-1, Turgutlu-MP Antalya: 2-1, Bolu-Dardanel: 0-1, Güngören-Tavşanlı: 3-1, Galatasaray-Kartal: 3-0, Beşiktaş-Eskişehir: 3-2.</p>
<p><b>2. Grup:</b> Ankaragücü-Rize: 1-0, Sivas-Adana: 5-1, Karabük-Konya: 0-1, Diyarbakır-Giresun: 0-0, Samsun-Ordu: 1-1, Trabzon-Erciyes: 3-1, Gaziantep-Kayseri: 3-1, Gaziantep BB-Gençlerbirliği: 1-3.</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-basarisizlik-halinde-cami-kiriniz-umitlerimizin.htm), [web.archive.org (arşiv bağlantısı)](http://web.archive.org/web/20101015192152/http://www.taraf.com.tr:80/ugur-karakullukcu/makale-basarisizlik-halinde-cami-kiriniz-umitlerimizin.htm)
# Altın tepsideki galibiyet

*Uğur Karakullukçu 19.10.2010*

<div class="yazi"><img align="left" alt="Altın tepsideki galibiyet" border="0" src="http://www.taraf.com.tr/fotoraflar/makaleler/altin-tepsideki-galibiyet_4251_orijinal.jpg" style="border-right-width:10px; border-color:#FFFFFF"/><p>Pazartesi maçlarının psikolojisini oynanmış maçlar şekillendirir. Bursa ve Beşiktaş’ın ardından Galatasaray’ın da puan bırakması Fenerbahçe’ye muazzam bir fırsat yaratmıştı. Konya’dan alınacak galibiyet üç puandan da öte, gelecek hafta Kadıköy’de Galatasaray’ı uçurumdan aşağı itme imkanı demekti. Sarı-lacivertliler bu bilinçle sahaya çıkıyordu.</p>
<p>Mücadele klasik bir Konya maçında olduğu gibi temposuz başladı. Fenerbahçe’nin de kontrollü bir oyun tercih etmesi bunda bir etkendi. 14.dakikada Özer’in sakatlanarak kenara gelmesi moralleri bozsa da Semih’in girişiyle birlikte sarılacivert akınlar peşi sıra geldi. 18’de ceza sahasından endirekt vuruş kullanan Fenerbahçe, 23’te Stoch’la cepheden kaleyi yokladı. Hemen bir dakika sonra Niang topu ıskalarken ‘geliyorum’ diyen golün dakikası 26 oldu. Israrlı atakların sonucunda Konya stoperi Kere’nin içinden geçen Emre, güzel bir şutla sağ köşeyi gördü. Ne var ki Doğan’ın öğrencileri skoru çabuk eşitledi. 31’de Lietava, soldan gelen topu Grajciar’a paslarken o da ayağının dışıyla sağdan ağları buldu. 34’te ise Semih, Dia’nın güzel pasında gelişine vurdu. Savunmadan dönen topta ribaundu alıp Orkun’u avlayan da oydu. Devreye beş dakika kala Stoch, Semih’ten duvar pası alarak Konya’yı bir kez daha göbekten deldi ve genç Slovak, farkı ikiye çıkardı.</p>
<p>Ziya Doğan, puan alabilmek adına kulübesindeki en etkili hücum silahı olan Montano’yu sahaya sürerken taze kuvvet 49’da kaleyi yokladı. Hemen bir dakika sonra ise Konya’nın dev forveti Lietava, iyi bir şut çıkardı. Bu çabaların arkası ise kuvvetli bir şekilde gelmedi. Fenerbahçe de üstünlüğün rehavetiyle kaleyi ilk devre kadar sık yoklamazken, 64’de Emre’nin kullandığı duran topta Lugano sezilerini konuşturdu ve alıştığımız bir kafa golü izletti. 66’da ise Emre Toraman, ceza sahası dışından köşeyi görse de takım arkadaşı Lietava, golü engelleyen isimdi. Kocaman, bu dakikadan sonra derbiye yönelik hamlelerle maçı kafasında bitirdiğini gösterdi. Talihsiz bir sebeple de olsa Semih’in girişi sarı-lacivertlilere çok şey kattı. Hücumda taşların yerine oturmasının yanı sıra altın tepside gelen fırsatı değerlendirmek de Fenerbahçe için önemliydi. Dört puan öndeki çubuklularla, gerideki parçalıların Kadıköy’deki mücadelesi şimdi çok daha keskin, çok daha belirleyici olacak.</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-altin-tepsideki-galibiyet.htm), [web.archive.org (arşiv bağlantısı)](http://web.archive.org/web/20101020142513/http://www.taraf.com.tr:80/ugur-karakullukcu/makale-altin-tepsideki-galibiyet.htm)
# Wenger’in aslanları! 

*Uğur Karakullukçu 21.10.2010*

<div class="yazi"><img align="left" alt="Wenger’in aslanları! " border="0" src="http://www.taraf.com.tr/fotoraflar/makaleler/wenger-in-aslanlari_8141_orijinal.jpg" style="border-right-width:10px; border-color:#FFFFFF"/><p>Atalarımız “Arayan mevlasını da bulur, belasını da” diyor. Mevzubahis spor ise aramak belayı değil mevlayı bulmak demek ama... Mümkün olduğunca çok oyuncu taramak ve eğitmek, o havuzdan çıkacak uluslararası düzeydeki sporcuların hem niceliğini hem niteliğini arttırıyor ve bizim öncelikle yapmamız gereken de bu. <b>Nike</b>’ın <b>‘The Chance’</b> adlı projesi de bu fikre hizmet eden, hoş bir organizasyon. Okan Buruk’un seçtiği, Arsene Wenger’in 48 ülkeden gelecek 100 sporculuk kampına katılacak iki Türk genci ise artık belli. Bu kampın ardından ilk sekize kalanın İngiltere’de eğitim göreceğini, birinin de Arsenal’le profesyonel sözleşme imzalayacağını da not düşeyim. Seçilenlere gelirsek;</p>
<p><b><br/>Orkun Dervişoğlu (Sakarya):</b> Soğukkanlılığı ve top kendisine gelmeden vereceği pası planlamasıyla hemen dikkat çekiyordu. İki ayağını da etkili kullanabiliyor, top taşıyabiliyor. Stoperde görev aldığı dönemde büyük fark yarattı. Wenger hocamız ayağına top yakışan stoperleri sever. 91 doğumlu Orkun, bu açıdan da doğru bir tercih.</p>
<p><b><br/>Kerem Tulgar (Antalya):</b> Aslında Kerem, Antalyaspor’un A2 takımının banko oyuncularından. Dokuz A2 Ligi maçında üç golü var lakin henüz profesyonel bir sözleşmesi yok. 19 yaşındaki Kerem, hızlı ve yetenekli bir ikinci forvet izlenimi verdi bana. Attığı aşırtma gol ise hakikaten enfesti. İstanbul’a geldiğinde A2 düzeyinde de izlemek isterim.</p>
<h4><br/>Bayrampaşa düellosu</h4>
<p>Seçmelere gittiysek de A2 Ligi’ni aksatmadık tabii! Bu hafta da İstanbul BB’nin Bayrampaşa’da Eskişehirspor’u ağırladığı maçtaydım. İki takımı da izlemişliğim vardı, fikri takip açısından da güzel oldu. Belediyespor’un iki kez geriden gelip 3-2 kazandığı maçta parlayan adamlar da oldu elbette.</p>
<p><b><br/>Özgür Çelik (İstanbul BB):</b> Ceza sahasının sağından gelişine şık bir vole, 30 metreden sağ köşeye harika bir plase. 19 yaşındaki sağ açığın iki golü de birbirinden enfesti, özellikle ilk golünde yaptığı tek vuruşu benim diyen forvet dağlara taşlara atardı. Maçın iyilerinden biriydi. Özgür’ün milli şeceresi ise şimdilik boş.</p>
<p><b><br/>Abdullah Küçükyılmaz (Eskişehirspor):</b> Geçen hafta Beşiktaş filelerine gönderdiği serbest vuruşun neredeyse aynısını yapıp bu kez de Belediye kalecisi Mert’i avladı. Abdullah, muazzam bir duran top kullanıcısı, “Hoojdonkvari” kesmeleri var. Üstelik oyun içinde de aktif. Sağ ayağı Bank Asya’da oynar.</p>
<h4><br/>Türk Asıllılar Milli Takımı!</h4>
<p>Haftanın ilgi çeken haberlerinden biri bu. Almanya U17 Takımı, Bosna Hersek’i 6-1 mağlup ederken gollerin tamamı Türk oyunculardan gelmiş: <b>Samed Yeşil</b> (3), <b>Emre Can</b> (2) ve <b>Levent Ayçiçek</b>. Bu üçlünün dışında <b>Kaan Ayhan</b>, <b>Koray Kaçinoğlu</b> ve <b>Okan Aydın</b> da kadroda yer alıyor. Türkiye’de yabancı sınırına takılmadan oynayabilecek bir takımdan söz ediyoruz yani! Lakin U17 Avrupa Şampiyonası’nda bu yıl yarıfinal oynayan Türkiye’de 20 oyuncudan dokuzunun gurbetçilerden oluştuğunu da unutuluyor bir yandan. Yüzde 45’le iktidar bile olunuyor. Almanya’yı sorgulamadan önce kendi takımımızla ilgilensek fena olmayacak.</p>
<h4><br/>Bursa’da kadro dışı moda</h4>
<p>A2 Ligi’nde 1.Grup lideri Bursaspor’da iki A takım patentli oyuncu rakiplerine tekme attıkları gerekçesiyle kadro dışı kaldı: <b>Muhammet Demir</b> ve <b>Eren Albayrak</b>. Hareket hoş olmasa da özellikle 92 jenerasyonunda kaptanlık yapan Muhammet özel bir oyuncudur. Hâlâ A takım rotasyonunu delememiş olması şaşırtıcı. Bence Sercan’dan dahi üst düzey yetenekleri olan, komple bir 9 numara. Sezon sonu sözleşmesi de bitiyorken Baros’a alternatif arayan Galatasaray’ın kapısını çalması gereken isimlerden birisi. Bizden söylemesi.</p>
<h4><br/>Toplu Sonuçlar</h4>
<p><b><br/>1. Grup:</b> Akhisar-Buca: 0-4, Kartal-Altay: 3-1, Tavşanlı-Galatasaray: 2-1, Dardanel-Güngören: 1-0, MP Antalya-Bolu: 3-0, Manisa-Turgutlu: 0-1, Karşıyaka-Beşiktaş: 0-2, İstanbul BB-Eskişehir: 3-2, Bursa-Denizli: 0-1, Fenerbahçe-Kasımpaşa: 1-1.</p>
<p><b><br/>2. Grup:</b> Rize-Sivas: 3-0, Gençlerbirliği-Mersin İY: 1-0, Kayseri-Gaziantep BB: 2-1, Giresun-Samsun: 2-0, Ordu-Trabzon: 1-3, Konya-Diyarbakır: 1-0, Adana-Karabük: 0-1, Erciyes-Antep: 3-0.</p>
</div>

Kaynak: [taraf.com.tr](http://www.taraf.com.tr:80/ugur-karakullukcu/makale-wenger-in-aslanlari.htm), [web.archive.org (arşiv bağlantısı)](http://web.archive.org/web/20101024104021/http://www.taraf.com.tr:80/ugur-karakullukcu/makale-wenger-in-aslanlari.htm)
# Hollanda’nın kanında var

*Uğur Karakullukçu 26.10.2010*

<div class="yazi"><p>Türkiye’yi Fenerbahçe-Galatasaray derbisinin heyecanı ve stresi sarmışken herkese bir anlığına “Yok artık!” dedirten ancak sonra es geçilen 10-0’lık PSV-Feyenoord karşılaşması ezeli rekabetler tarihine damga vurdu. Kendi liginde şampiyonluğa oynayan takımlar arasında gerçekleşmiş olmasını bırakın, üst düzey liglerde son dönemde böyle bir fark görülmedi. Hâlâ Metin, Ali, Feyyazlı Beşiktaş’ın 15 Ekim 1989’da Adana Demirspor’u 10-0 yenmesini anlatıldığı bir ülkede epey ilgi çekici bir durum.</p>
<h4><br/>Hollanda etkisi</h4>
<p>Yarı derbi niteliği taşıyan, geleneksel olarak liginde şampiyonluk hedefi koymuş kulüpler arasında zaman zaman bu tip gollü karşılaşmalar oluyor ancak PSV ile Feyenoord arasındaki makasın bu kadar açılmasında gole müsait ortamın etkisi büyük. Henüz Nisan 2009’da oynanan karşılaşmada Ajax’ı evinde 6-2’yle geçen PSV, rakiplerine acımamayı alışkanlık haline getirmiş. Bir diğer ilginç anekdot da bu ikili arasında oynanan son dört maçta iki takımdan birinin dört golden aşağı atmaması: Ajax-PSV: 4-1, PSV-Ajax: 6-2, PSV-Ajax: 4-3, Ajax-PSV: 4-1.</p>
<p>Hollanda topraklarındaki bu berekete Feyenoord’un büyük düşüşü de eklenince bu tarihî karşılaşma oynanmış oldu. Bu sezon 10 maçta sekiz puan toplayabilen ve 15. sırada yer alan Been’in öğrencileri, UEFA Avrupa Ligi play-offlarında da Belçika temsilcisi Gent’e boyun eğmişti.</p>
<h4><br/>Milan ve Fenerbahçe</h4>
<p>Avrupa genelinde ise son dönemde alınan en farklı derbi galibiyetleri 6-0’lık skorlarla Fenerbahçe ile Milan’a ait. Fenerbahçe 6 Kasım 2002’de Galatasaray’ı evinde farklı geçerken Milan ise 11 Mayıs 2001’de Inter’i ismen deplasman da olsa Giuseppe Meazza’da 6-0’la geçti. 2 Mayıs 2009’da Real Madrid’i Bernabeu’da 6-2 yenip şampiyonluğunu perçinleyen Barcelona’nın performansı zihinlerde tazeliğini koruyor. 6-2’yle ezeli rakibine ağır bir mağlubiyet tattıran bir diğer takım da İskoç devi Celtic. Önceki gün evinde rakibine 3-1’le boyun eğen yeşiller, 27 Ağustos 2000’de Rangers’ı 6-2 mağlup etmeyi başarmıştı. Bol gollü bir lige sahip olmasına karşın Fransa, 15 Mayıs 2005’te Lyon’un Bordeaux’yu 5-1’le geçmesi dışında bir hezimete sahne olmazken derbileri en çekişmeli geçen ülke olarak Portekiz öne çıkıyor. Porto, Benfica ve Sporting arasında son 10 yılda oynanan karşılaşmalarda sadece Porto bir kez rakip filelere dört gol bırakabildi.</p>
<p><b><br/>ugurkarakullukcu@gmail.com</b></p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-hollanda-nin-kaninda-var.htm), [web.archive.org (arşiv bağlantısı)](http://web.archive.org/web/20101029034045/http://www.taraf.com.tr:80/ugur-karakullukcu/makale-hollanda-nin-kaninda-var.htm)
# Zekiyiz ama çalışmıyoruz

*Uğur Karakullukçu 28.10.2010*

<div class="yazi"><p>Türkiye’nin yeni jenerasyonlar yaratmaktaki sıkıntısı malum. Tarihin en iyilerinden olacak denen 87’lilerden sadece <b>Arda Turan</b> kadroda, bir diğer efsane takım olan 88’lilerden ise sadece <b>Nuri</b>. Dünya Kupası’nda gördük ki Almanya, Gana, hatta Meksika gibi takımlar Arda ile Nuri’nin akranlarını takımlarının temel direkleri haline getirmiş. Türkiye’nin bu ülkelerden daha başarılı olduğunu iddia edemeyeceğimiz ortadayken, aynı jenerasyonların nasıl mundar olduğu, güzide spor medyamızda ıskalanır. Neden? Çünkü biz genç millilerde hep başarılıymışız ama A takıma bunu yansıtamıyormuşuz. Türk milletinin gurur vesilelerinden “Zeki ama çalışmıyor” müessesinin futboldaki karşılığı olsa gerek bu da. Almanların, Ganalıların, Meksikalıların da en az bizimkiler kadar, yer yer daha “zeki” olduğunu anladığımızda fark yaratmayı başaracağız. Bir gün...</p>
<p>O sürekli başarılı sanılan genç milli takımlarımız, 25 yılda 13 kez düzenlenen U-17 Dünya Kupası’na sadece iki kez katılabildi: 2005 Peru ve 2009 Nijerya. Peru’da hakikaten turnuvaya damga vuran bir takım vardı ama maalesef <b>Abdullah Avcı</b>’nın o takımı muhafaza edilemedi, atıl bırakıldı. Nijerya’da çeyrek final oynayan takım ise hocaları <b>Abdullah Ercan</b>’la birlikte U-19 seviyesine terfi ettiler. Önceki gün de Galler, İzlanda ve Kazakistan’ın bulunduğu eleme grubunu zirvede tamamlayıp Elit Tur’a kalmayı başardılar. Bu turda da başarılı olup Romanya’daki 2011 U-19 Avrupa Şampiyonası’na kalmaları <b>Muhammet Demir</b>’i, <b>Engin Bekdemir</b>’i, <b>Okan Alkan</b>’ı A milli düzeye taşımak için bir dev adım daha atmak demek. Umuyorum ki onlar hem zeki, hem de çalışan bir nesil olacaklar.</p>
<p><b><br/>Fener’in Beylerbeyi kâbusu</b></p>
<p>Dereağzı Tesisleri’ndeki çim problemi sebebiyle bir süredir maçlarını Beylerbeyi Stadı’nda oynayan Fenerbahçe A2 takımı, gurbetteki son mesaisinde de Eskişehirspor’a 2-0 yenildi. Biraz da şans eseri düzenli izleme fırsatı bulduğum Es-Es’te ilk golün ortası ve ikinci gol, iki haftada “Yeni Hoojdonk” ilan ettiğim <b>Abdullah Küçükyılmaz</b>’dan geldi. Bu kez frikikleri kaleyi bulmasa da yine maça damgasını vurdu. Fenerbahçe’nin 15’lik golcüsü <b>Beykan</b> bu kez sessiz kalırken bunda U-19 Milli Takımı’na giden üç abisi <b>Gökay</b>, <b>Okan</b> ve <b>Berk</b>’in yokluğunun payı büyüktü.</p>
<p><b><br/>A2’den Avrupa Ligi’ne: Ali Kuçik</b></p>
<p>Bu sezon A2 Ligi’nde izlediğin en büyük yetenek kim deseler vereceğim cevap olan <b>Ali Kuçik</b>, Beşiktaş’taki sakatlıkların da yardımıyla Porto maçı kadrosunda yer buldu. Yetmedi bir de oyuna girdi. Topun ayağına ne kadar yakıştığı mağlubiyetin kesinleştiği o dakikalarda dahi anlaşılıyordu. Bence A2 seviyesinin en iyi takımı olan Beşiktaş’ın sezon sonunda İnönü’ye ihraç edeceği ilk oyuncu Ali olacak.</p>
<p><b><br/>Aslan, Kadıköy’de galip</b></p>
<p>Pazar günkü büyük derbi 0-0 bitmiş olabilir lakin aynı gün Dereağzı’nda oynanan U-17 derbisinde Galatasaray, <b>İbrahim Bahçıvan</b>’ın golüyle deplasmandan üç puanla dönmesini bildi. Genç aslanların kalecisi <b>Alperen Uysal</b>’a da dikkat notunu düşelim. Abileri hafta boyu çokça tartışılırken 94 doğumlu Alperen, kendi yaş kategorisinin de milli eldiveni. Namağlup olan sarı-kırmızılar, Coca-Cola Akademi Ligi’nde 13 puanla zirveyi Bursaspor’la paylaşıyor.</p>
<p><b><br/>Toplu Sonuçlar</b></p>
<p><b><br/>1. Grup:</b> Bursa-İstanbul BB: 3-2, Fenerbahçe-Eskişehir: 0-2, Akhisar Bld-Denizli: 1-1, Kartal-Kasımpaşa: 1-1, Tavşanlı-Buca: 1-0, Dardanel-Altay: 2-0, MP Antalya-Galatasaray: 1-4, Manisa-Güngören Bld: 0-0, Karşıyaka-Bolu: 1-4, Turgutlu-Beşiktaş: 3-1.</p>
<p><b><br/>2.Grup:</b> Sivas-Ankaragücü: 2-2, Karabük-Rize: 1-1, Diyarbakır-Adana: 0-0, Samsun-Konya: 0-4, Trabzon-Giresun: 1-1, Gaziantep BB-Erciyes: 0-6, Gaziantep-Ordu: 1-0, Mersin İY-Kayseri: 0-3.</p>
<p><b><br/>ugurkarakullukcu@gmail.com</b></p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-zekiyiz-ama-calismiyoruz.htm), [web.archive.org (arşiv bağlantısı)](http://web.archive.org/web/20101029172511/http://www.taraf.com.tr:80/ugur-karakullukcu/makale-zekiyiz-ama-calismiyoruz.htm)
# Hiddink’in gurbetçi açılımı

*Uğur Karakullukçu 04.11.2010*

<div class="yazi"><img align="left" alt="Hiddink’in gurbetçi açılımı" border="0" src="http://www.taraf.com.tr/fotoraflar/makaleler/hiddink-in-gurbetci-acilimi_4328_orijinal.jpg" style="border-right-width:10px; border-color:#FFFFFF"/><p>Medyada ucundan kıyısından yer bulsa da belki de Türk futbolunda büyük bir yaklaşım değişikliğini müjdeleyen bir gelişme yaşandı: Guus Hiddink, bazı oyuncuları Türkiye’de oynamaya ikna etmek için İngiltere’yi geziyordu. Dünyanın artık değiştiğini ve “Kanın kırmızı-beyaz akmıyorsa gelme arkadaşım” devrinin kapandığını gösteren, realist bir yaklaşım bu. Futbol, bu kadar profesyonelleşmişken çizgiler artık eskisi kadar keskin değil. Nuri’nin vatanseverliğiyle Mesut’un “vatan hainliği” arasındaki tek fark bizim Nuri’yle küçük yaşlardan itibaren ilgilenmemiz olabilir. Nuri ne kadar Türk’se o kadar Alman, Mesut ile bir dönem frikik şampiyonu diye nam salan Uğur Yıldırım da o kadar Türk aslında...</p>
<p>Artık her şey önünüze bir plan koyup “Senin Türkiye forması altında geleceğin var” demeye bakıyor. Adam kırmızı-beyaz formayla “oynayabileceğini” bilmek istiyor. Şampiyonlar Ligi finalisti takımın 10 numarasıyken Türkiye’yi seçip EURO 2008 zamanı geldiğinde “Ben tanıdığım oyuncularla gitmek istiyorum” diyen bir hocayla çalışmak istemiyor belki de. Hakkıdır da... İşleri basite indirgemeden, karşıdaki oyunculara önce insan olarak yaklaşmak ve muhatap olmak gerekiyor ki yeni Mesutlar kadar yeni Nuriler, yeni Hamitler de izleyebilelim. Hiddink’in yaptığı bu açıdan özeldir, güzeldir. Büyük bir alkışı da hak ediyor. Peki, Hollandalı hocanın görüştüğü oyuncular kimler?<br/><br/><b>Oğuzhan Özyakup (Arsenal)</b>: Ziyaret edilen oyuncu grubunda Gökhan’la birlikte en önemli isim belki de. Oyun kurucu pozisyonunda oynuyor. Top tekniğinin üst düzey olduğunu ilk görüşte zaten anlıyorsunuz ancak 18 yaşındaki Oğuzhan’da o tekniği kullanacak oyun zekâsı da fazlasıyla var. Hollanda ona büyük yatırım yapıyor, U-17 takımının ardından şimdi de Hollanda U-19’un kaptanı ve geçen yıl Arsenal’le profesyonel sözleşmeye imza attı. Hiddink’in görüşmesinin olumlu etkilemesini umduğum bir oyuncu. Turuncular’ın elinden kapabilirsek yeni jenerasyonun değişmez ismi olabilir.<br/><br/><b>Gökhan Töre (Chelsea)</b>: 92 doğumlu Gökhan, sürekli kendi yaş kategorisinin üstünde oynayan, geçen sene U-21’de görev yapan, özel bir oyuncu. Muazzam fiziğinin yanı sıra dripling yeteneği de var. Oynadığı maçı bir dakika izlemek onu fark etmek için yeterli. Yalnız bu müthiş yeteneğin son bir senesi ise beklendiği gibi geçmedi. Oynadığı takımların parçası olamadığı rivayetleri dolaşan Gökhan, İngiliz futbol kültürünün bir parçası olarak görülen alkolle de fazla sıkı fıkıymış. Kendini toparlarsa A Milli olması en muhtemel genç oyuncu.<br/><br/><b>Jem Paul Karacan (Reading)</b>: Jem Paul, U-21 milli takımında uzun süre görev yapmış ancak profesyonel düzeyde çıkışını bir türlü yapamamış bir ortasaha oyuncusu. Reading’de bu sene düzenli oynamaya başladı, geçen aylarda “Beni de görün” minvalinde bir açıklama yapmıştı. Hiddink çağrıya kulak vermiş. Ortasaha diyeti yapan Galatasaray gibi bir kulübün aklından geçmesi gereken çözümlerden birisi aslında Jem Paul. 14 yaşındayken Türkiye’ye Galatasaray için gelip dönmüşlüğü de var zaten.<br/><br/><b>Yılmaz Aksoy (Arsenal)</b>: Yılmaz ise İngiltere’de forma giyen genç Türk kalecilerden biri. West Ham’dan Deniz Mehmet, Liverpool’dan Hakan Duyan’la birlikte yeni nesil muhtemel milli kaleciler grubunu oluşturuyorlar. Hoş, o düzeyde bir iş çıkarsa iki seneye kalmadan Almunia’dan formayı alacaktır zaten. Çok zor olmasa gerek!<br/><br/><b>Nadir Çiftçi (Portsmouth)</b>: 17 yaşındaki Nadir, Portsmouth’la bu sezona iyi başlayanlardan. Yedekten gelip süre alıyor ve Championship’te bir de golü var. Hollanda U-17 için iki kez forma giydi ama Türkiye’yi seçmesi muhtemel. Potansiyelli bir golcü.<br/><br/><b>ugurkarakullukcu@gmail.com</b></p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-hiddink-in-gurbetci-acilimi.htm), [web.archive.org (arşiv bağlantısı)](http://web.archive.org/web/20101107063256/http://www.taraf.com.tr:80/ugur-karakullukcu/makale-hiddink-in-gurbetci-acilimi.htm)
# Erdal Gazi ile Sammer Usta

*Uğur Karakullukçu 11.11.2010*

<div class="yazi"><p>Guus Hiddink’in İngiltere gezisini detaylandırmış, izlediği oyuncuları yazmıştık ancak Türkiye için Avrupa’daki en büyük kaynak tabii ki Almanya. Ama orada işler Ada’daki kadar kolay değil. Karşıda bu işi milli takımlarının merkezine yerleştirmiş bir organizasyon var. Türkiye’nin yakın zamanda başladığı bu atağın yankı bulmaması beklenemezdi. En yetkili isim olan <b>Matias Sammer</b> de konuştu: <b>“Bu Türkler de çok oluyor artık!”</b></p>
<p>Şakı bir yana, Sammer’in <b>Erdal Keser</b>’in ismini verip <b>“Biz de oyuncularımız için savaşıyoruz ama başka bir ülkede göçmen olarak yaşayan Almanlara her hafta telefon etmiyoruz”</b> demesi ortada bir rahatsızlığın olduğunun göstergesi. Türkiye adına bir scout’tan öte, Avrupa sorumlusu gibi çalışan Erdal Hoca bu işi iyi biliyor ve <b>Mehmet Ekici</b>’nin Türkiye’yi seçmesinde büyük pay sahibi. Almanya’nın seçkin spor sitelerinden <i>spox.com</i>’da çalışan Fatih Demireli, bu konuda “Ekici sadece başlangıç” başlıklı geniş bir araştırma yazısı yazdı ve bu yazıda geçen bir söz Türkiye organizasyonunun yeni mottosunu ortaya koyuyor: <b>“Almanya U-17’de sekiz Türk oynuyor. Böyle bir şey bir daha asla olmayacak!”</b> Cüneyt Arkın’ın meşhur <i>Battal Gazi</i> serisinde yiğit Bizanslı komutan Hammer’le güreşe tutuşmasını anımsatıyor bu mücadele. Tek farkı Sammer Usta’yla Erdal Gazi’nin güreşi üç günden daha uzun sürecek!</p>
<h4><br/>Sıradaki hedef: Ömer Toprak</h4>
<p><b><br/>Erdal Keser</b>’e tekrar odaklanırsak filmi altı ay geriye sarıp Dünya Kupası öncesine gitmek gerek. Keser’in orada altını çizdiği nokta Türkiye’nin <b>Mesut Özil</b>’den çok savunma hattındaki alternatiflere ihtiyaç duyduğuydu. Bu bölgedeki en önemli aday ise TFF’nin resmî sitesinden izlenmeye gidildiği duyurulup bir nevi “izdivacına talibiz” denmiş olan <b>Ömer Toprak</b>. Freiburg’un 21 yaşındaki stoperi geçen yıl ağır bir kaza geçirmiş ve futboldan kopma noktasına gelmişti ama o formasını tekrar kazanmasını bildi. Mehmet’ten sonra Ömer’in de Türkiye’yi seçmesi benim için sürpriz olmayacak.</p>
<h4><br/>Oğuzhan Özyakup’un Türkiye Yolu</h4>
<p>Geçen hafta yazdığım Oğuzhan-Hiddink görüşmesinin ayrıntıları Arsenal altyapısı üzerine harika bir kaynak olan <i>Young Guns</i>’ta yayınlandı. Hollandalı hoca, Arsenal’le bir yıl kontratı kalan ve A takım rotasyonunu delmesi zor gözüken oyun kurucuya PSV’ye gitmesini tavsiye etmiş. Orada gelişimini yakından takip edecek olan Hiddink, genç oyuncuyu bu şekilde Türkiye’ye hazırlayacak. <b>Oğuzhan Özyakup</b>’un Türkiye yolu da Hollanda’dan geçebilir yani. İronisi içinde...</p>
<h4><br/>Tolgay Ali Arslan &amp; Ersun Yanal</h4>
<p>Almanya-Türkiye hattı dedik ama bu trafiğin “tek yönlü” olmadığını da söylemek lazım. Türkiye U-21’de oynayan Aachenlı <b>Tolgay Ali Arslan</b>, Almanya’yı tercih ettiğini federasyona bildirmiş. TFF Futbol Genel Direktörü Ersun Yanal’ın bu tercih üstüne verdiği demeçteki “Türkiye’ye yönelelim” vurgusunun zamanlaması ise bence daha önemli. Guus Hiddink ile Erdal Keser önderliğinde başlayan yeni yaklaşıma bir mesaj verildiği aşikâr. </p>
<h4><br/>A2’de lider Galatasaray</h4>
<p>“Milli meselelere” konsantre olunca bu hafta ıskaladığımız A2 Ligi 1. Grup’ta yeni lider Galatasaray oldu. Geçen hafta 25 puanla zirveyi Bursaspor’la paylaşan sarı-kırmızılılar bu hafta Dereağzı deplasmanından bir puanla dönen yeşil-beyazlıları geride bırakarak liderliğe kuruldu. Bursa’da kadro dışı olan Muhammet ile Eren’in sürgün hayatı sürüyor. Galatasaray’da <b>Musa Çağıran</b>’ın iki ay önceki Fenerbahçe derbisinden sonra Karşıyaka karşısında ilk onbirde oynaması önemli. Hagi ve Tugay Kerimoğlu’nun bu tercihte payı olsa gerek...</p>
<h4><br/>Puan durumu</h4>
<p><b><br/>1. Grup:</b> Galatasaray 28, Beşiktaş 27, Bursa 26, Turgutlu 26, Altay 23<br/><br/><b>2. Grup:</b> Erciyes 26, Ordu 23, Gençlerbirliği 22, Konya 18, Trabzon 18</p>
<h4><br/>Toplu sonuçlar</h4>
<p><b><br/>1. Grup:</b> Fenerbahçe-Bursaspor: 0-0, Akhisar-İBB: 1-1, Kartal-Eskişehir: 0-2, Tavşanlı-Denizli: 2-3, MP Antalya-Buca: 1-3, Manisa-Altay: 0-3, Karşıyaka-Galatasaray: 1-5, Turgutlu-Güngören: 2-0, Bolu-Beşiktaş: 0-1, Dardanel-Kasımpaşa: 2-3.<br/><br/><b>2. Grup:</b> Karabük-Sivas: 1-0, Diyarbakır-Ankaragücü: 1-2, Samsun-Rize: 1-1, Gaziantep-Konya: 1-2, Gaziantep BB-Giresun: 0-0, Mersin İY-Ordu: 0-3, Gençlerbirliği-Erciyes: 1-2, Trabzon-Adana: 2-0.<br/><br/><b>ugurkarakullukcu@gmail.com</b></p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-erdal-gazi-ile-sammer-usta.htm), [web.archive.org (arşiv bağlantısı)](http://web.archive.org/web/20101112171657/http://www.taraf.com.tr:80/ugur-karakullukcu/makale-erdal-gazi-ile-sammer-usta.htm)
# Kartal yuvasında bir derbi

*Uğur Karakullukçu 18.11.2010*

<div class="yazi"><p>Birkaç kez altını çizdiğim üzere bence <b>A2 Ligi’nde</b> <b>en nitelikli oyuncu topluluğu Beşiktaş’ta</b>. Zaman zaman tempoya yenik düşseler de en başta organize ve akışkan atak yapma becerileri var. Bu haftaki rakipleri Fenerbahçe olunca durumu olay mahallinde incelemek gerekti. Sarı-lacivertliler ise Aykut Kocaman’ın gelişiyle birlikte A2 takımdan en çok beslenen İstanbul büyüğü konumunda. Doğal olarak bu durum A2 planını Gökay İravul, Okan Alkan gibi oyuncuların üstüne yapmış teknik heyet için bir handikap oluşturuyor. Öte yandan bu durumun zaten ligin temel amacı olduğunun altını çizmemiz lazım.</p>
<p>Beşiktaş’ın ilk 10 dakikadaki baskısını kenara koyarsak düşük tempolu, Fenerbahçe’nin kontratak kovaladığı, siyah-beyazlıların ise duran toplara yaslandığı bir maç izledik. Kanarya’nın 15 yaşındaki forveti Beykan’ın bence ofsayt olan pozisyonda yaptığı açılışa genç kartallar kopyala/yapıştır iki duran top golüyle karşılık verdi. Galatasaray’ın da Florya’da puan kaybetmesiyle birlikte sadece derbinin galibi değil, liderliğin de sahibi Beşiktaş oldu. Aslan verdi iki göz misali…</p>
<h4><br/>Derbi Raporu</h4>
<p><b><br/>Hasan Türk (Beşiktaş):</b> Sol ayağının kumaşını her top gelişinde belli eden Hasan, serbest vuruşlarla derbinin kaderini çizen adam oldu. Sağ kanattan ters ayakla iki kavisli orta kesti ki arkadaşları Atınç ve Ali’ye sadece dokunmak kaldı. Henüz 17 yaşında olduğunu da not düşelim. Özel bir oyuncuya dönüşme potansiyeli mevcut.<br/><br/><b>Beykan Şimşek (Fenerbahçe):</b> U-17 Milli Takımı’nın da as oyuncularından olan Beykan’dan sürekli söz ediyoruz. 15 yaşındaki bir çocuğun bu seviyede oynaması bile başlı başına bir olayken o özgüveniyle, tekniği ve fiziğiyle çoktan takımının önemli bir parçası oldu. Attığı gol ofsayt koksa da maç boyunca Beşiktaş stoperlerini rahatsız etmeyi başardı.<br/><br/><b>Atınç Nukan (Beşiktaş):</b> Sokakta görseniz “Pardon, futbolcu musunuz?” dedirtecek kadar mükemmel bir fiziğe sahip olan 93 doğumlu Atınç, Beşiktaş savunmasının ortasında güven veriyor. Mustafa Denizli döneminde A takımla maça çıkmışlığı da olan Atınç, heybetli fiziğine karşın hiç de hantal değil ve bence adından çok söz ettirecek bir stoper yolda.</p>
<h4><br/>Orhan Gülle’nin hikâyesi</h4>
<p>Aslında geçen haftanın raporunda kendine yer edinecekti Orhan Gülle ama ‘geliyor’ sinyallerinin Guus Hiddink tarafından tescillenmesi de şık oldu. Baştan aşağı fiyasko kokan bir transfer öyküsüyle Gaziantepspor’a geçen 92’li Orhan, yavaş yavaş nasıl bir oyuncu olduğunu kamuoyuna ispatlıyor. 2009’da Nijerya’da çeyrek final gören U-17 takımında Muhammet Demir’le birlikte en dikkat çeken oyuncu olan Orhan, geçen sene U-21 Milli Takımı’na kadar sıçrama yaptıysa da Beşiktaş 18 yaşında bu düzeye bir orta saha oyuncusuna profesyonel sözleşmeyi çok gördü. </p>
<p>Kırmızı-siyahlıların bu hatanın bedelini önümüzdeki senelerde Beşiktaş’tan fazlasıyla tahsil edebilir. Malum, iki takımın transfer ilişkileri bu kadar iç içeyken Orhan’ın sekiz milyon avro+Tabata karşılığında takımına geri dönmesi hiç de yabana atılacak bir ihtimal değil. Orhan Gülle ismini bundan sonra daha sık duyacaksınız, hazırlanın.</p>
<h4><br/>Cenk ile İlkay’ın Almanya siftahı</h4>
<p>Biz yerel derbiye konsantre olmuşken Bundesliga’nın çıkış yapan Türk kökenli oyuncularından <b>Cenk Tosun</b> ve <b>İlkay Gündoğan</b>, önceki gün İngiltere karşısında ilk kez <b>Almanya U-21</b> forması giydi. Frankfurtlu Cenk’in maçta bir de golü var. Mehmet Ekici ve Tolgay Ali Arslan’ın tercihleri U-21 düzeyindeki tercihlerin griliğini ortaya koyuyor lakin özellikle İlkay’ı milli takım havuzuna dahil etmek bence önemli...</p>
<h4><br/>A2 Ligi Panorama</h4>
<p><b><br/>1. Grup:</b> Beşiktaş 30, Galatasaray 29, Bursaspor 29, Turgutluspor 27, Altay 26.<br/><br/><b>»</b> Altay-Karşıyaka: 2-1, Buca-Manisa: 2-0, Kasımpaşa-MP Antalya: 2-2, Denizli-Dardanel: 1-0, Eskişehir-Tavşanlı: 2-2, İstanbul BB-Kartal: 3-1, Bursa-Akhisar: 3-2, Güngören-Bolu: 3-0, Galatasaray-Turgutlu: 1-1, Beşiktaş-Fenerbahçe: 2-1<br/><br/><b>2. Grup:</b> Erciyesspor 26, Orduspor 24, Gençlerbirliği 23, Trabzonspor 21, Konyaspor 21.<br/><br/><b>»</b> Giresun-Mersin İY: 1-1, Konya-Gaziantep BB: 1-1, Rize-Trabzon: 0-4, Ankaragücü-Samsun: 0-0, Sivas-Diyarbakır: 4-0, Erciyes-Kayseri: 0-2, Ordu-Gençlerbirliği: 2-2.<br/><br/><b>ugurkarakullukcu@gmail.com</b></p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-kartal-yuvasinda-bir-derbi.htm), [web.archive.org (arşiv bağlantısı)](http://web.archive.org/web/20101120140912/http://www.taraf.com.tr:80/ugur-karakullukcu/makale-kartal-yuvasinda-bir-derbi.htm)
# Yetenek(ler) bedava!

*Uğur Karakullukçu 26.11.2010*

<div class="yazi"><img align="left" alt="Yetenek(ler) bedava!" border="0" src="http://www.taraf.com.tr/fotoraflar/makaleler/yetenek-ler-bedava_8400_orijinal.jpg" style="border-right-width:10px; border-color:#FFFFFF"/><p>KPSS mağduru bir abinin internet dünyasına armağanı olan “Beyin bedava” repliği üzerine günlerce tartışmalar düzenlemek mubahsa da, kıssadan hisse bize düşen, beynimizi kullanmak. Futbolumuzu yönetenler de bu felsefeden kendine düşen payı almalı. (Pay almak isteyenlere link: <i>http://tinyurl.com/bynbedava</i>) </p>
<p>Ülkemizde on yılı aşkın süredir hor görülse de <b>Bosman Kuralı</b>, günümüz futbolunun bir gerçeği ve doğru ya da yanlış kullanmak birçok kulübün kaderini doğrudan etkiliyor. Ehil ellerde bir kulübün transfer ihtiyaçlarını rahatlıkla karşılayabilecek olan bu kural, sadece üstyapıda değil, altyapıda da mucizeler yaratabilir. Altyapıdan yıldız oyuncu çıkaramadığı için hayıflanmak yerine, doğru oyuncular takip edilirse birçok kulübün geleceğini değiştirebilecek yıldız adaylarının bedavaya kapatılması işten bile değil. İşte bu doğru oyunculardan olduğuna inandığım beş yeteneği sizlerle paylaşmak ise bana düşsün. Murada kim erer, kerevetine kim çıkar, onu ise yedi ay içinde görürüz artık...<br/><br/><b>Muhammet Demir (Bursaspor):</b> 92 jenerasyonunun yıldızı, U-19 Milli Takımı’nın kaptanı Muhammet’i daha önce de buralarda andık. Sırtı dönük oyunuyla, hızıyla, top sürme becerisiyle 10 yılda bir gelecek türden bir 9 numara. Doğru sistem içinde şans verilirse kısa sürede milli takım radarına girebilecek bu yetenek, kulübü Bursaspor’la henüz anlaşamadığı için şu anda kadro dışı. Taliplerinin çok olduğu söyleniyor. Bana göre bu transferi bitiren ekip büyük ikramiyenin de sahibi olacak.<br/><br/><b>Tunay Torun (Hamburg):</b> Türkiye U-21 Milli Takımı’nda da forma giyen 90 doğumlu Tunay, son yedi ayı sakat geçirdikten sonra sahalara döndü. Geçen yıl 19 Bundesliga karşılaşmasında görev alıp iki gol kaydeden Tunay’ın yetenek olarak Muhammet’ten aşağı kalır yanı yok. Kaleye dönük, ikinci forvet olarak muazzam bir potansiyele sahip olan Tunay’ı Hamburg’dan ayrılmaya ikna edebilen takım, bir sene sonra 5-6 milyon avroya alınamayacak, komple bir hücum silahına kavuşabilir.<br/><br/><b>Volkan Dikmen (Kayserispor):</b> Kayserispor’a eski teknik patron Tolunay Kafkas referansıyla gelen Almanya kökenli oyunculardan olan 91 doğumlu Volkan, 1,92’lik boyu ve sağlam altyapısıyla gelecekte Türkiye için önemli bir savunma oyuncusu haline gelebilir. Ocak 2010’da adım attığı Kayserispor’un A2 takımında düzenli forma şansı bulan genç stoper, imzaladığı 1,5 yıllık kontratın bitimi olan Haziran 2011’de istediği takımla sözleşme imzalayabilir.<br/><br/><b>Eren Albayrak (Bursaspor):</b> 91 doğumlu sol açık, Muhammet’le aynı kaderi paylaşan bir diğer isim. Volkan Şen’in ardından Bursaspor hücumlarını yönlendirecek oyuncu olarak görülen, sol ayağıyla yaptığı başarılı ortalarla ünlü olan Eren’in Galatasaray’la anlaştığı söylentileri Bursa sitelerinde yer bulmaya başladı. Haberin doğru olup olmadığını görmek için en azından ocak ayına kadar beklememiz gerek.<br/><br/><b>Cem Sultan (Galatasaray):</b> Sarı-kırmızılıların adı Eren’le anılırken bir başka 91’li yetenek olan Cem Sultan’ın Galatasaray’la arasındaki sözleşmesi sezon sonunda sona eriyor. Henüz 15 yaşında, kulüp tarihinin en genç profesyonel futbolcusu unvanını alan, Metin Oktay-Tanju Çolak-Hakan Şükür geleneğini devam ettirmesi beklenen Cem, bu beklentileri karşılamaktan uzak olsa da hâlâ önemli bir yetenek. Kulübüyle anlaşamadığı takdirde boşta kalmayacağına garanti verebilirim.</p>
<h4><br/>A2 Ligi Panorama</h4>
<p><b><br/>1. Grup / Puan Durumu:</b> Beşiktaş 33, Galatasaray 32, Bursa 30, Turgutlu 30, Altay 26.<br/><br/><b>Toplu Sonuçlar:</b> Kartal-Bursa: 0-0, Tavşanlı-İstanbul BB: 4-0, Dardanel-Eskişehir: 0-1, MP Antalya-Denizli: 5-2, Manisa-Kasımpaşa: 0-0, Turgutlu-Altay: 1-0, Bolu-Galatasaray: 0-1, Güngören-Beşiktaş: 0-1, Akhisar-Fenerbahçe: 0-3, Karşıyaka-Buca: 1-2.<br/><br/><b>2. Grup / Puan Durumu:</b> Erciyes 26, Gençlerbirliği 26, Ordu 25, Trabzon 24, Konya 24.<br/><br/><b>Toplu Sonuçlar:</b> Diyarbakır-Karabük: 1-2, Samsun-Sivas: 4-2, Trabzon-Ankaragücü: 3-1, Gaziantep-Rize: 1-1, Gaziantep BB-Adana: 1-1, Mersin İY-Konya: 0-3, Gençlerbirliği-Giresun: 3-0, Kayseri-Ordu: 1-1.<br/><br/><b>ugurkarakullukcu@gmail.com</b></p>
</div>

Kaynak: [taraf.com.tr](http://www.taraf.com.tr:80/ugur-karakullukcu/makale-yetenek-ler-bedava.htm), [web.archive.org (arşiv bağlantısı)](http://web.archive.org/web/20101127224120/http://www.taraf.com.tr:80/ugur-karakullukcu/makale-yetenek-ler-bedava.htm)
# Hani Fener’in Recep’i!

*Uğur Karakullukçu 02.12.2010*

<div class="yazi"><img align="left" alt="Hani Fener’in Recep’i!" border="0" src="http://www.taraf.com.tr/fotoraflar/makaleler/hani-fener-in-recep-i_6343_orijinal.jpg" style="border-right-width:10px; border-color:#FFFFFF"/><p>Amerika Futbol Federasyonu’nun davetiyle Nike Friendlies Turnuvası’na katılan Türkiye U-17 Takımı’nın 15 yaşında iki üyesi var: <b>Beykan Şimşek</b> ve <b>Recep Niyaz</b>. Bu yaşlarda ayların dahi fark yarattığını düşünürsek şimdiden bu düzeye çıkan bu iki yeteneğe gıptayla bakmak lazım. Elbette bu gençlerin forma giydiği Fenerbahçe’ye de. Beykan’ı çok beğensek de bu kez konumuz Recep Niyaz...</p>
<p>Fenerbahçe’ye yakınlığıyla tanınan Alaattin Metin, 27 kasım tarihli <i>Akşam</i> gazetesinde Recep’in transfer hikâyesini yazmış. Temel olarak Galatasaray’ın iki milyon TL verdiği genç yeteneğin 100 bin TL’ye Fenerbahçe’ye nasıl geldiğini anlatmış kendisi, güzel de yapmış lakin altı doldurulması gereken bazı detaylar var. Meraklısı için biraz derine inelim.</p>
<h4><br/>Jan Derks istemişti</h4>
<p>Rijkaard döneminde altyapı koordinatörlüğüne getirilen Jan Derks, <i>Galatasaray Dergisi</i>’nden Atahan Altınordu’ya verdiği röportajda bir serzenişte bulunmuştu: “Bu ülkede genç oyuncular bile ateş pahası. U-15 Milli Takımı’nda bir oyuncuyu görür görmez çarpıldım ama üç milyon avro istediler. Bir değil üç, dolar değil avro! İnanılır gibi değil!” </p>
<p>Derks’in sözünü ettiği oyuncunun Recep Niyaz olduğunu milli takımları takip edenler anlamıştı. Yani Recep, Tugay Kerimoğlu döneminde değil, çok daha önceden sarı-kırmızılıların radarındaydı. Galatasaray Divan Kurulu’nda adı zikredilince basının da ilgisini çeken Recep, özellikle Ege Kupası’nda Fransa’ya karşı oynadığı futbol ile Denizli’de kalmayacağını netleştirmişti.</p>
<h4><br/>Recep’ten önce abisi geldi</h4>
<p>Bilindiği gibi Fenerbahçe, Recep Niyaz için Denizlispor’a bonservis bedeli ödemeyip sözleşmesinin sonunda imza attırdı. Fakat burada atlanan detay şu ki Galatasaray’ın teklifini bir milyon avroya kadar çıkardığı dönemde Fenerbahçe’nin Denizlispor’a önerdiği ücret ise iki milyon avroyu buluyordu. Yani oyuncunun sözleşmesi bitmese Fenerbahçe’nin ona verdiği para 100 bin değil, dört milyon TL olacaktı. Öte yandan transferi (araba ve ev hariç) sadece 100 bin TL’ye bittiği söylenen Recep’in yaşıtları asgari ücret alırken aylık 13 bin TL gibi muazzam bir paraya anlaştığı da biliniyor. Kallavi bir bonservis ödemeye hazır takımlar varken 1995 doğumlu bir oyuncunun serbest kalmak istemesi boşuna olmasa gerek!</p>
<h4><br/>Emre, Arda ve Recep</h4>
<p>Tüm bu transfer detaylarından da öte, beni bu yazıyı yazmaya iten Recep’in günlük PR çalışmaları uğruna ortaya erken sürülmesi. A takıma gün sayıyor denen Recep, fizik olarak ezilmesin diye A2 Ligi’nde değil, Coca-Cola Akademi Ligi’nde forma giyiyor. Dereağzı’nda kapalı gişe oynadığı maçlara gelebilecek kişi sayısının da 40-50’yi geçmesi zaten mümkün değil. Hakikaten muazzam bir dripling ve pas kabiliyetinin yanı sıra karakteriyle de öne çıkan bu genç yeteneği 15 yaşında kurtlar sofrasına atmamak gerekli. Emre Belözoğlu, Arda Turan gibi ‘10 yılda bir gelen özel oyuncu’ kontenjanına talip bu çocuğu koruyup kollamak bence herkesin görevi. Başlıkta Fener’in dedik belki ama o Türkiye’nin de Recep’i... </p>
<h4><br/>Elit Tur’da ortak rakip: Almanya</h4>
<p>Türkiye U-17 ve U-19 Milli Takımı Avrupa Şampiyonası’na katılabilmek için son eleme olan Elit Tur’da mücadele verecek. Sadece grup liderlerinin katılacağı şampiyonlarda iki takımımızın grubunda Almanya var. Almanyalı Türkler, Türk asıllı Almanlar tartışmaları sürerken keyifli fakat zorlu bir kura çektiğimiz kesin. 17’likler Almanya’nın ev sahibi olacağı grupta İsviçre ve Ukrayna’yla mücadele ederken abileri Almanya, Macaristan ve Makedonya’yı Türkiye’de ağırlayacak. Mart ve haziran ayları sıkı geçecek gibi...</p>
<h4><br/>Cem Felek efsanesi</h4>
<p>Geçen yıl “Barcelona’ya transfer olan harika Türk çocuğu” haberleriyle lanse edilen Cem Felek, Türkiye U-15 Milli Takımı’nda oynuyor. Fakat sorun şu ki Cem Barcelona’da değil, hâlâ Frankfurt’ta. Ya ortada bilinmeyen bir kiralık formülü var, ya da her yetenekli genci önce yeni Messi ilan edip yıllarca merak etmeyen basın yine faka basmış. Son olarak Türkiye U-15’in hazırlık maçında Hollanda’yı 3-0’la geçtiğini söyleyeyim, Cem de oynamış. Goller İsmail Köse, Serkan Bingöl ve İbrahim Aydın’dan...</p>
<h4><br/>A2 Ligi Panorama</h4>
<p><b><br/>1. Grup:</b> Galatasaray-Beşiktaş-Turgutlu 33, Bursa 30, Altay 29.</p>
<p>Altay-Bolu: 2-1, Buca-Turgutlu: 4-5, Eskişehir-MP Antalya: 2-0, İstanbul BB-Dardanel: 1-0, Fenerbahçe-Kartal: 0-1, Galatasaray-Güngören: 0-0, Beşiktaş-Akhisar: 0-2, Kasımpaşa-Karşıyaka: 5-2, Denizli-Manisa: 1-0.<br/><br/><b>2. Grup:</b> Erciyes-Trabzon-Gençlerbirliği 27, Ordu 26, Konya 25.</p>
<p>Konya-Gençlerbirliği: 0-0, Adana-Mersin İY: 0-1, Rize-Gaziantep BB: 1-1, Ankaragücü-Gaziantep: 2-0, Sivas-Trabzon: 1-3, Karabük-Samsun: 0-2, Ordu-Erciyes: 0-0, Giresun-Kayseri: 0-1.<br/><br/><b>ugurkarakullukcu@gmail.com</b></p>
</div>

Kaynak: [taraf.com.tr](http://www.taraf.com.tr:80/ugur-karakullukcu/makale-hani-fener-in-recep-i.htm), [web.archive.org (arşiv bağlantısı)](http://web.archive.org/web/20101204120855/http://www.taraf.com.tr:80/ugur-karakullukcu/makale-hani-fener-in-recep-i.htm)
# Galatasaraylı Berkin, Beşiktaşlı Hasan

*Uğur Karakullukçu 09.12.2010*

<div class="yazi"><img align="left" alt="Galatasaraylı Berkin, Beşiktaşlı Hasan" border="0" src="http://www.taraf.com.tr/fotoraflar/makaleler/galatasarayli-berkin-besiktasli-hasan_2699_orijinal.jpg" style="border-right-width:10px; border-color:#FFFFFF"/><p>Diğer kulüplerin hakkını yemek istemem ama altyapı deyince gelenekleriyle farklı bir yere yazılan iki kulüp vardır: Galatasaray ve Beşiktaş. Bu iki kulübün yetiştirdiği oyuncular daha göz önündedir, vitrinin en göz alıcı köşesinde yer alırlar. Genç milli takımlar Florya ve Fulya’dan başlayarak şekillenir. Altyapının üstyapıya en yakın ürünlerinin sahneye çıktığı A2 Ligi’nde ise bu pazartesi iki İstanbul devi karşılaştı, bu mücadeleden galip çıkan 2-0’la Galatasaray oldu. Maçta parlayanlar ise iki ekibin genç solaçıklarıydı. Galatasaray’ın Berkin Arslan’ıyla Beşiktaş’ın Hasan Türk’ü başta olmak üzere bu seviyenin en ilgi çekici oyuncularına birlikte göz atalım.</p>
<h4><br/>Berkin Arslan: Cafercan mı, Arda mı?</h4>
<p>Galatasaray altyapısının en büyük soru işareti 87 jenerasyonunun en parlak iki isminin kariyerlerinde gizlidir. Arda Turan bugün Galatasaray kaptanlığını yaparken Arda’nın anlatımıyla kendisinden daha teknik ve müthiş bir solak olan Cafercan Aksu’nun Konya Şekerspor’da forma giyiyor olmasının bir nedeni var. Öncelikle kendine güvenmek, ikinci olarak altyapıda sergilediği yeteneklerini üstyapıda da uygulayabileceğini ispatlamak. Arda’yı Türk futbol tarihinin en iyi çıkış yapan oyuncusu haline getiren bu iki altın kuraldı.</p>
<p>Berkin Arslan, 90/92 jenerasyonunda yeterliliği sağlayan bence en önemli isim. Çok seri, dikine gidebilen ve bunun yanı sıra savruk olmayan bir oyuncu. Belki de bunlardan da önemlisi az önce bahsettiğim gibi seviyesi yüksek maçlarda da kendini göstermesini biliyor. Pazartesi günkü derbide olduğu gibi, bir sene önce İnönü Stadı’nda A2 Ligi açılış maçında gösterdiği gibi, U-17 Avrupa Şampiyonası’nda herkesi ezip geçen Almanya karşısında oynadığı gibi... 1992 doğumlu Berkin, bu yüzden farklı bir oyuncu ve bence şu an A takım düzeyine yakın en önemli oyuncu.</p>
<h4><br/>Hasan Türk: Yeni nesil 11 numara</h4>
<p>Birkaç hafta önce köşede Beşiktaş’ı tanımlarken “A2 Ligi’nin en nitelikli oyuncu topluluğu onlarda” demiştim. Ali Kuçik’i A takıma verdikten sonra dahi dar alanda iş yapabilen, fizik olarak diri ve top taşıyabilen bir oyuncuları var: Hasan Türk. Özellikle ilk yarıda Galatasaray’ın ümit milli sağ beki Onur Arıkan’ı epey uğraştıran Hasan, bu karşılaşmayı çevirememiş olsa da ne kadar kaliteli bir solak olduğunu izleyenlere göstermeyi bildi. Fenerbahçe derbisinde de kendisini belli eden 1993 doğumlu sol açık, kestiği iki enfes ortayla işi bitirmişti. Hoş, bu maçta sinirlerine hâkim olamayıp gerginliğin tam ortasında yer aldığını ve sarardığını belirtelim. Takibe devam...</p>
<h4><br/>Macera dolu Amerika</h4>
<p>ABD’nin ev sahipliğinde düzenlenen ve Türkiye’nin yanı sıra Brezilya ile Güney Kore’nin de katıldığı Nike Friendlies Turnuvası’nda şampiyon ay-yıldızılılar oldu. 1-6 aralık arasında önce Brezilya’yla 0-0 berabere kalan, sonra Güney Kore’yi Hakan Çalhanoğlu ve İbrahim Yılmaz’ın golleriyle 2-1 geçen U-17’ler, ev sahibini de Ahmet Çalık ve Cenk Şahin’le vurdu ve turnuvada zafere uzandı. Mart ayında U-17 Avrupa Şampiyonası’na yükselmek için Elit Tur’da Almanya, İsviçre ve Ukrayna’yla mücadele edecek olan Abdullah Ercan’ın öğrencileri, U-17 düzeyindeki başarı geleneğini sürdürmeye devam ediyor.</p>
<h4><br/>Beykan Şimşek söyleşisi</h4>
<p>Bu köşede ismi en sık geçen gençlerden biri olan Fenerbahçe’nin 15 yaşındaki golcüsü Beykan Şimşek’i artık tanıyorsunuz. Tanımıyorsanız da TFF’nin resmî dergisi <i>Tam Saha</i> için sevgili Ceyla Kütükoğlu’na yardımcı olduğum röportajla tanıma şansına sahipsiniz. Özgüveni çok yüksek ve konuşmayı seven bir arkadaşımız Beykan. Rooney’yi neden beğenmediğinden top tekniği üstüne yaptığı yorumlara, Aykut Kocaman’ın getirdiği yeni havadan milli takımdaki yükselişine kadar birçok şeyi bizlerle paylaştı. Daha fazlası için: <i>www.tff.org</i></p>
<h4><br/>A2 Ligi Panorama</h4>
<p><b><br/>1. Grup</b> / 17. Hafta: Galatasaray 36, Beşiktaş-Turgutlu 33, Kasımpaşa-Bursa 33.</p>
<p>* Kartal-Akhisar: 3-2, Tavşanlı-Fenerbahçe: 1-2, Dardanel-Bursa: 1-0, MP Antalya-İstanbul BB: 1-2, Karşıyaka-Denizli: 1-3, Turgutlu-Kasımpaşa: 2-3, Bolu-Buca: 2-1, Güngören-Altay: 1-1, Galatasaray-Beşiktaş: 2-0, Manisa-Eskişehir: 1-2.<br/><br/><b>2. Grup</b> / 15. Hafta: Erciyes-Trabzon-Gençlerbirliği 30, Kayseri-Ordu 26.</p>
<p>* Gaziantep-Sivas: 2-2, Gaziantep BB-Ankaragücü: 1-1, Mersin İY-Rize: 1-1, Gençlerbirliği-Adana: 2-1, Samsun-Diyarbakır: 2-0, Erciyes-Giresun: 3-2, Trabzon-Karabük: 5-2, Kayseri-Konya: 4-2.<br/><br/><b>ugurkarakullukcu@gmail.com</b></p>
</div>

Kaynak: [taraf.com.tr](http://www.taraf.com.tr:80/ugur-karakullukcu/makale-galatasarayli-berkin-besiktasli-hasan.htm), [web.archive.org (arşiv bağlantısı)](http://web.archive.org/web/20101210163804/http://www.taraf.com.tr:80/ugur-karakullukcu/makale-galatasarayli-berkin-besiktasli-hasan.htm)
# Kadıköy’de bir Çanakkaleli

*Uğur Karakullukçu 16.12.2010*

<div class="yazi"><img align="left" alt="Kadıköy’de bir Çanakkaleli" border="0" src="http://www.taraf.com.tr/fotoraflar/makaleler/kadikoy-de-bir-canakkaleli_4653_orijinal.jpg" style="border-right-width:10px; border-color:#FFFFFF"/><p>Bir futbol takımının karakterini çizen, onu canlı tutan en önemli ögelerden biri altyapısı ve yeni oyunculara şans verme geleneğidir. Altay, Sakaryaspor, Çanakkale Dardanelspor... Hangi ligde olurlarsa olsunlar, Türk futbolu dendiğinde bu kulüpler ayrı bir yere yazılır.</p>
<p>Fikri bu olanın zikri de bu takımları izlemek olsa gerek, ben de Dardanel ve Dardanel A2’yi ilk fırsatta izlemek istiyordum. Bugünlerin en gözde oyuncusu Selçuk İnan’ın da mezunu olduğu Dardanel, 85 jenerasyonunun ardını getiremedi; ancak her daim değerli bu altyapının yeni ürünlerinin kim olduğuna göz atmak için Fenerbahçe Dereağzı Tesisleri’ndeydim bu hafta.</p>
<h4><br/>Kadının fendi, temposuzluğu yendi</h4>
<p>Mücadele’nin galibi 2-1’le Çanakkale Dardanel oldu. Fenerbahçe’nin tepkisini çekse de maçın kadın hakemi Neslihan Muratdağı, oyun içinde daha çok ‘devam’ kararından yana tavır almasıyla tempo kazandırdı, bizlere A2 Ligi standartlarında çok iyi bir maç izletti. Tartışmalı pozisyonlar olsa da oyuna yaptığı katkı bence bunların önüne yazılır. “Bravo Neslihan Hocam” diyorum öncelikle!</p>
<p>A takım patentli Gökay, Okan, Berk ve Hasan’ın oynadığı Fenerbahçe A2, geriden gelme sınavını veremedi. Oyunda üstünlük çoğu zaman onlardaydı ancak net pozisyon üretemediler. Gol de, ofsayt sebebiyle iptal olan pozisyon da bir duran top eseriydi. Dardanel ise skor üstünlüğünü alınca iyi bir kontratak oyunu oynadı. Maçın yıldızı ise Fenerbahçe savunmasına bela olan 7 numaralı İlker Sayan’dı.
                                    	<br/><br/>
<a class="lnk2" href="/web/20101225011223/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-kadikoy-de-bir-canakkaleli.htm), [web.archive.org (arşiv bağlantısı)](http://web.archive.org/web/20101225011223/http://www.taraf.com.tr:80/ugur-karakullukcu/makale-kadikoy-de-bir-canakkaleli.htm)
# Bir frikikten daha fazlası

*Uğur Karakullukçu 19.12.2010*

<div class="yazi"><p>Lig maratonunu bir basketbol maçına benzetirsek, Fenerbahçe’nin zirve yarışındaki son hücumu kullandığı Sivasspor karşılaşması hayati bir öneme sahipti. Hiçbir takım soyunma odasına 10 sayının üzerinde bir farkla gitmek istemez. Tek haneli farklar ise her zaman içinde ümidi barındırır. Trabzon’un 42, Bursa’nın ise 37’yi bulduğu haftada sarılacivertliler mutlaka kazanmalıydı. Çalımbay’ın Sivası ise dört maçta topladığı 8 puanla bu kez Kadıköy’e formda geliyordu.</p>
<p>Aykut Kocaman, genç Gökay’ı orta sahada değerlendirirken, sol bekte de Santos’a görev vermişti. Rıza hoca ise ileride Pedriel’e güvenip sürpriz golcü olarak Cihan’ı kullanmak istiyordu.</p>
<p>Maçın ilk yarım saatine Alex’in kornerleri damga vurdu.
                                    	<br/><br/>
<a class="lnk2" href="/web/20101222171000/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-bir-frikikten-daha-fazlasi.htm), [web.archive.org (arşiv bağlantısı)](http://web.archive.org/web/20101222171000/http://www.taraf.com.tr:80/ugur-karakullukcu/makale-bir-frikikten-daha-fazlasi.htm)
# Anıl Dilaver Galatasaray’da (!)

*Uğur Karakullukçu 23.12.2010*

<div class="yazi"><img align="left" alt="Anıl Dilaver Galatasaray’da (!)" border="0" src="http://www.taraf.com.tr/fotoraflar/makaleler/anil-dilaver-galatasaray-da_6839_orijinal.jpg" style="border-right-width:10px; border-color:#FFFFFF"/><p>Şu lig bitse de transferler başlasa diyen Galatasaraylılar ilk transferiyle Konyaspor deplasmanında tanıştı: <b>Anıl Dilaver</b>. Şaka bir yana aslında yeni oyunculara şans vermenin o kadar da zor olmadığını, daha da önemlisi sanıldığı gibi bir bedel ödemek gerekmediği bir kez daha görüldü. Sadece biraz cesaret lazım. Devre arasını 23 puanla kapatan bir takımın bu cesareti gösterememesiydi aslında garip olan.</p>
<h4><br/>Sadece Anıl mı?</h4>
<p>İşin daha da ilginci şu. Galatasaray altyapısını takip edenlerin birçoğu için Anıl, A takıma en hazır oyuncu değildi. Bana sorsanız da <b>Berkin Arslan</b>, <b>Cumhur Yılmaztürk</b>, <b>Cem Sultan</b> hatta <b>Berk Neziroğulları</b> dururken Anıl Dilaver’in ismini vermezdim. Bugün de vermem aslında. U-21 Milli Takımı’na davet alan oyuncular arasında en çok ihtiyaç duyulan mevkide olması onun önünü açtı. O da bu şansı çok iyi değerlendirdi. En azından birilerine öcü olmadığını göstermiştir! Anıl’ın bu performansı A2 takımında yer alan diğer oyuncuların da önünü açabilir, hatta açmalıdır.</p>
<p>Galatasaray beksizlikten kırılırken Berk ya da Onur oynasa belki de Beşiktaş maçındaki o sakar penaltıyı yapmayacaktı. Dalton kardeşlere meydan okuyan Ayhan-Barış-Mustafa Sarp üçlüsünden birisi yerine Cumhur ya da <b>Musa Çağıran</b> oynasa belki elde bugün bambaşka alternatifler olacaktı. Bence 17 hafta sonunda alınan puan 23’ten fazla olurdu, eksik olmazdı.</p>
<h4><br/>“Bir Arda Turan değil” ekolü</h4>
<p>Türkiye’de insanları yanıltan en büyük algı şu: “Genç oyuncu gelecek, formayı alacak, bir daha bırakmayacak!” Hayır efendim, yeri gelecek, forma da verilecek.
                                    	<br/><br/>
<a class="lnk2" href="/web/20101228161739/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-anil-dilaver-galatasaray-da.htm), [web.archive.org (arşiv bağlantısı)](http://web.archive.org/web/20101228161739/http://www.taraf.com.tr:80/ugur-karakullukcu/makale-anil-dilaver-galatasaray-da.htm)
# 40 kere maşallah

*Uğur Karakullukçu 25.01.2011*

<div class="yazi"><p>Zirve ateşi ilgiyi Trabzon ile Bursa’ya yöneltse de Kayseri ve İstanbul BB’de bu sezonun parlayan yıldızlarından. Özellikle Şota’nın öğrencileri sakatlıklar kadroya sekte vurmadan önce bu yıl farklı bir takım olduklarını proaktif oyunuyla ispatlamıştı. Üretmek isteyen Kayseri, Amrabat, Ziani ve Kujovic’i alarak ligin son bölümünü bunalımda geçiren İstanbul sınavına hazırlanmışlardı.</p>
<p>Spot ışıkları üzerinde olan 23 yaşındaki Faslı maça damgasını vurmayı bildi. Topu ayağına alışıyla dahi farkını gösteren Amrabat, 26.dakikada tabelanın değişmesine yardımcı (!) oldu. Ceza sahasına sarkıp paralel bir pas çıkaran 40 numara, önce Vinicius’un müdahalesiyle direkten dönen topu Ekrem’in klas bir vuruşla kendi ağlarına göndermesini izledi.
                                    	<br/><br/>
<a class="lnk2" href="/web/20110128113835/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-40-kere-masallah.htm), [web.archive.org (arşiv bağlantısı)](http://web.archive.org/web/20110128113835/http://www.taraf.com.tr:80/ugur-karakullukcu/makale-40-kere-masallah.htm)
# Şans

*Uğur Karakullukçu 27.01.2011*

<div class="yazi"><img align="left" alt="Şans" border="0" src="http://www.taraf.com.tr/fotoraflar/makaleler/sans_1451_orijinal.jpg" style="border-right-width:10px; border-color:#FFFFFF"/><p>75 bin gencin hayalini kurduğu bir fırsattı “Şans” ve İngiltere’de sekizinin hayalleri gerçek oldu. <b>Nike Akademisi’nde bir yıl eğitim alıp Fulham’ın, Arsenal’in, Chelsea’nin hocalarıyla çalışma fırsatı bulacaklar.</b> Komple bir sporcuya dönüşmek için ellerinde harika bir “şans” var. Türkiye’den katılan ve benim favorilerimden Orkun Dervişler ile Kerem Tulgar ise son 32’ye kalmalarına karşın rakiplerinin yarım adım gerisinde kalıp “şansın kapısını çalsalar da” kıramadılar ve Türkiye’ye güzel anılarla döndüler. Onlarla beraber bu eşsiz deneyimi Londra’da yaşama fırsatı bulmuş biri olarak hem organizasyon hem de dikkat çeken futbolcular hakkında birkaç şey söylemem gerek.  <br/><br/><b><br/></b></p>
<h4>Wenger, Hiddink, Figo... </h4>
<p>40 ülkeden 100 sporcu ve bir o kadar da basın mensubunun dâhil olduğu, uluslararası bir organizasyon olunca büyük isimlerle karşılaşmak da kaçınılmaz oluyor tabii. Bunların başında sekiz oyuncudan birine profesyonel sözleşme verecek olan Arsenal’in teknik patronu Arsene Wenger ile Türkiye’nin başındaki isim Guus Hiddink vardı. Fransız hoca ile birlikte büyük saygı gören Hiddink’in konuşması özelikle çocukları çok etkilemiş. Alışkanlıklar bize Hiddink isminin çağrıştırdığı şeyleri değiştirmiş olabilir ama o hâlâ dünyanın en büyük teknik direktörlerinden biri. Bunun canlı şahidi olmak farklı bir deneyim. <br/><br/>Öte yandan soru sorma, sohbet etme şansı bulduğumuz efsanevi isimler de oldu elbette. Portekiz’in altın jenerasyonunun en büyük futbolcusu Luis Figo da bunlardan biriydi. <i>NTV Spor</i> muhabiri Irmak Kazuk’un Beşiktaş’ın yeni transferleri ve Türk futboluyla ilgili sorusuna verdiği ters yanıtı gazeteye taşımıştım. Yurda döndüğümde, “Beşiktaş hakkında hiçbir şey bilmiyorum, Türkiye’nin yanından bile geçmem” diyen adam gitmiş, bazı gazete ve internet sitelerine göre, “Beşiktaş’a hayranım” diyen birisi gelmiş. Medya algımızı bir kez daha sorgulatacak bir anı olarak sizlerle de paylaşayım istedim.
                                    	<br/><br/>
<a class="lnk2" href="/web/20110202195158/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-sans.htm), [web.archive.org (arşiv bağlantısı)](http://web.archive.org/web/20110202195158/http://www.taraf.com.tr:80/ugur-karakullukcu/makale-sans.htm)
# Gönlümüz Ege’de kaldı

*Uğur Karakullukçu 03.02.2011*

<div class="yazi"><img align="left" alt="Gönlümüz Ege’de kaldı" border="0" src="http://www.taraf.com.tr/fotoraflar/makaleler/gonlumuz-ege-de-kaldi_6786_orijinal.jpg" style="border-right-width:10px; border-color:#FFFFFF"/><p>Ege Kupası genç milli takımlar düzeyindeki prestijli turnuvalardan biri. Avrupa’nın en yetenekli gençleri, 17 yaşından önce sahneye çıkıyor ve daha palazlanmadan, saf yetenek olarak arz-ı endam ediyorlar. Fransa’nın müthiş bir potansiyelle geldiği U-17 ve sonrasından değil, bu düzeyde gösterdiği futboldan okunur hep. TFF’nin düzenlediği turnuvada son, bu yıl da farklı olmadı ve Fransızlar kupanın sahibi oldu. Finalde 5-1 mağlup ettikleri takım ise Türkiye’ydi.</p>
<p>Her zaman bir oyuncunun et mi, balık mı olduğunu kavramak için asgari üç maçını izlemek gerektiğine inanırım. Üç-dört sene önce ekrana çıkarılıp Rumba de Barcelona eşliğinde top sektirtilen <b>Muhammet Demirci</b>’nin durumu ise farklı. O, Danimarka maçında sadece 45 dakika görev yaptığı bir maçta 2-0 gerideki takımını hat-trickle öne geçirip 4-2’lik galibiyetin yolunu açtı. Finalde kaybetmemize karşın turnuvanın da en iyisi seçildi. 95’li Muhammet’e şuursuz övgüler dizmek için henüz erken. Hâlâ A2 seviyesinde bile forma giymemiş bir çocuktan Beşiktaş’ı kurtarmasını beklemek haksızlık olur. Yine de ‘Youtube wonderkidi’ olmadığını gördük net bir şekilde. Sen gelişmene bak Mami!</p>
<h4><br/>A2 Günlüğü: Beşiktaş-Dardanel</h4>
<p>Bu hafta sahalara indiğimiz maç ise Beşiktaş-Dardanel A2 Ligi karşılaşmasıydı. Dardanel ligin en formda takımlarından, Nevzat Demir’e beşte beşle gelmişlerdi. Siyah-beyazlıların Onur’la 1-0 öne geçtiği maçı ilmek ilmek örerek 2-1 kazanmasını da bildiler. Takımdaki roller belirgin ve bunun faydasını çok görüyorlar. Burada daha önce çok övdüğüm Beşiktaş takımını sahadan sildiler. Evsahibi ise Hasan’ın kullandığı duran toplara sırtını dayayıp tek pozisyon dahi üretemeden mücadeleyi tamamladı.
                                    	<br/><br/>
<a class="lnk2" href="/web/20110406035928/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-gonlumuz-ege-de-kaldi.htm), [web.archive.org (arşiv bağlantısı)](http://web.archive.org/web/20110406035928/http://www.taraf.com.tr:80/ugur-karakullukcu/makale-gonlumuz-ege-de-kaldi.htm)
# A New Hope*

*Uğur Karakullukçu 11.02.2011*

<div class="yazi"><p>Genç milli takımlarda U-17 seviyesi yarışmacılığın öne çıktığı ilk düzeydir ve saf yeteneğe sahip Türkiye buralarda adından söz ettirir. U-19’dan itibaren ise yavaş yavaş profesyonel futbolun talepleri devreye girer ve oyun bilgisini, çalışma azmini sağlayamayanlar silinirler. U-21 ise zaten profesyonel düzeye adapte olmuş futbolcuların oynadığı bir takımdır artık. Türkiye’nin milli oyuncu potansiyelinin okunacağı havuz da burasıdır.<br/><br/><b>Tuncay Şanlı, Servet Çetin ve İbrahim Toraman’lı jenerasyondan beri U-21, nam-ı diğer Ümit Milli’ler, bir türlü beklenen düzeye erişemedi. Terim döneminde Belarus’a elenerek Avrupa Ümitler Şampiyonası’nı kaçırmamız hâlâ akıllarda.</b> Büyük şampiyonalarda yer alabilmek önemli bir kıstas. Uluslararası alanda var olmamız buradaki varlığımıza bağlı ve bu misyonun hakkını uzun süredir veremiyoruz.</p>
<p>Birkaç ay önce <b>2013 hedefiyle yeniden yapılanarak Belçika karşısına çıkan Raşit Çetiner’in öğrencileri, önceki gün de Romanya’yla oynadı ve Burak Kaplan’ın frikiğiyle 1-0 kazandı</b>. Burada esas önemli olan yeni takımın farklı bir kimliğinin bulunması. İlk onbirde sadece golün sahibi Burak, Almanya’da forma giyiyor ve kalan 10 oyuncunun birçoğu Türkiye liglerinde oynama fırsatı buluyor. Savunmanın göbeğinde Kasımpaşalı <b>Barış Başdaş</b> ile Bursalı <b>Serdar Aziz</b>, sağ bekte Galatasaray’ın çıkıştaki yeteneği ve aynı zamanda ümitlerin kaptanı <b>Serkan Kurtuluş</b>, sol bekte Dardanel’in aslarından <b>Sakıb Aytaç</b>. <b>Şahin Aygüneş</b>, <b>Alper Potuk</b>, <b>Necip Uysal</b>... Bu oyuncu topluluğu profesyonel tecrübesi gözardı edilerek seçilmiş bir ekip değil. Bu açıdan beraber oynadıkça gelişmeye ve başarı yolunda adım atabilecek bir potansiyele sahipler. Star Wars jargonuyla Mustafar’dan yirmi yıl sonra “yeni bir umut” olarak ortaya çıkan bir Luke Skywalker olabilirler.
                                    	<br/><br/>
<a class="lnk2" href="/web/20110214130920/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-a-new-hope.htm), [web.archive.org (arşiv bağlantısı)](http://web.archive.org/web/20110214130920/http://www.taraf.com.tr:80/ugur-karakullukcu/makale-a-new-hope.htm)
# Aydın yılmaz, peki ya biz

*Uğur Karakullukçu 17.02.2011*

<div class="yazi"><img align="left" alt="Aydın yılmaz, peki ya biz" border="0" src="http://www.taraf.com.tr/fotoraflar/makaleler/aydin-yilmaz-peki-ya-biz_5699_orijinal.jpg" style="border-right-width:10px; border-color:#FFFFFF"/><p>Yıl 2006’ydı ve birçok Galatasaray altyapı mezunu gibi onun da kaderi Konya’da çizildi. Son dakika şutuyla şampiyonluk yolunda mihenk taşı kabul edilen bir galibiyetin mimarıydı. Bu güzel kariyer başlangıcının ardını “ve ondan bir daha haber alınamadı” diye getirsek yeridir, çünkü <b>Aydın “Yerli Figo” Yılmaz</b>, o yarattığı beklentin altında ezildi, gitti.</p>
<p>Hızlı ama savruk. Yetenekli ama kararsız. Fiziği iyi ama sakatlığa yatkın. Teknik ama top kaybı bol... Onu farklı kılan her özelliğinin karşıtını da kendinde barındıran, ilginç bir adam Aydın. İşin ilginci Arda Turan da dâhil olmak üzere hiçbir altyapı mezununa nasip olmayan bir kredisi de vardı. Şimdilerde Manisaspor’la parmak ısırtan Mehmet Güven’in hiç tadamadığı o şefkat ona gösterildi fakat her daim genç yetenek muamelesi görse de beşinci profesyonel yılı dolmak üzere ve Galatasaraylılar ondan farklı bir şeyler görmek istiyorlar. Artık 24’ünden gün alan Aydın için “Acaba?” diyen insanların sayısı bile oldukça azalmış durumda.</p>
<p>Yakın tarihin en kötü Galatasaray’ı aslında birçok genç oyuncu için de bir anlamda fırsattı. Kendilerini ispatlayabilirler ve iki sene önce hayal etmeyecekleri adamları yerlerinden edip yeni takımın önemli bir parçası olabilirlerdi. Skibbe’nin Haessler’e benzettiği, Rijkaard’ın kimseye tanımadığı şansı verdiği Aydın bu son bu şansı da tepmiş gözüküyor. Galatasaray A2 takımının Bursaspor’u 3-1 mağlup ettiği maç, bu tükenişin bir resmiydi sanki.
                                    	<br/><br/>
<a class="lnk2" href="/web/20110420145908/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-aydin-yilmaz-peki-ya-biz.htm), [web.archive.org (arşiv bağlantısı)](http://web.archive.org/web/20110420145908/http://www.taraf.com.tr:80/ugur-karakullukcu/makale-aydin-yilmaz-peki-ya-biz.htm)
# Galatasaray Kadıköy’den çıkarsa...

*Uğur Karakullukçu 24.02.2011*

<div class="yazi"><p>Kadıköy’de ilk devreyi yenik kapayan bir Galatasaray’ın oradan puan çıkarması zordur. Fenerbahçe iyi bir kontratakla fişi çeker, hatta farka gider bu tip durumlarda lakin bu varsayım A2 Ligi’nde geçerli akçe değil. Lider Galatasaray, ikinci yarıda kazanması gerektiğini bilen bir oyunla baskısını kurup sonucunu da 88’de bulduğu golle beraberliği kurtararak aldı. Pazartesi günü Dereağzı’nda oynanan derbinin “üç dakikalık özeti” bu.</p>
<h4><br/>Dereağzı ve Florya</h4>
<p>Şunu açıkça söyleyeyim. Üç büyüklerin antrenman tesislerinde maç izleyen birisi olarak “Florya ve diğerleri” diye özetlenebilecek bir gerçek var. Ümraniye’de tel örgülerin arasından, adeta bir halısaha maçını izler gibisiniz. <b>Dereağzı’nda</b> ise <b>ciddi bir tribün sıkıntısı var.</b> Kenara dizilip maç izlemek bile zor, seyirci tarafındaki kulübeler kanatları görmenizi zorlaştırıyor. Altyapıda tribün sorununu nispeten çözebilen tek takım Galatasaray. Eylül ayında çimlerin yer yer seçilebildiği sahayı yeşil vadiye çevirenler bu konuyla da ilgilenir umarım.</p>
<p>Maçın bir başka kayda değer notu İnönü’den 4-2’lik zaferle dönen Fenerbahçe’nin ağır toplarıyla mücadeleyi takip etmesiydi. Alex de Souza ve Emre Belözoğlu, U-21 Milli Takımı hocası Raşit Çetiner’le birlikte karşılaşmayı takip etti.
                                    	<br/><br/>
<a class="lnk2" href="/web/20110428003727/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-galatasaray-kadikoy-den-cikarsa.htm), [web.archive.org (arşiv bağlantısı)](http://web.archive.org/web/20110428003727/http://www.taraf.com.tr:80/ugur-karakullukcu/makale-galatasaray-kadikoy-den-cikarsa.htm)
# Yeni Fabregas: Jon Miqul Toral

*Uğur Karakullukçu 03.03.2011*

<div class="yazi"><p>Tarihin en iyi takımı olup olmadığı tartışılan <b>günümüz Barcelona’sının temellerinin altyapıdan geldiği malum. Kaleci Valdes’ten kaptan Puyol’a, stoper Pique’den yıldız oğlu yıldız Messi’ye, Xavi’si ve Iniesta’sıyla hakikaten bir rüya takım gibiler.</b> <b>Bu tadına doyum olmayan</b> <b>pastanın üzerinde olmayan kiraz ise</b> bendeniz de dahil olmak üzere birçoklarına göre <b>Arsenal’in 87’li kaptanı Cesc Fabregas’tır</b>. La Masia çıkışlı bir Katalan olan Fabregas, Arsene Wenger tarafından Arsenal’e getirilip işlense de o hâlâ Barcelona’nın çocuğu ve muhtemelen kariyerindeki bir sonraki durak tekrar Katalunya olacak. Peki, Fabregas bu yolun son yolcusu mu? Görünüşe göre hayır.</p>
<p>Daha önce bordo-mavililerin altyapısında Fran Merida ile Ignasi Miguel’i de Arsenal’e kazandıran <b>Wenger, </b>bu kez<b> en az Cesc Fabregas kadar ses getirmesi beklenen 16 yaşındaki orta saha oyuncusu Jon Miquel Toral Harper’ı 500 bin avro karşılığında transfer etti ve ortalık tekrar karıştı</b>. Barça’nın başkanı Sandro Rossell, transferi, “Biraz ahlak dışı” olarak tanımladı. Wenger ise bir mahalle maçındaymışçasına “Adamın gelmek istiyor” tadında bir cevap verdi. Torel Harper, adından da anlaşılacağı üzere anne tarafından İngiliz; ve Fransız hocanın dayanak noktası da bu. Anlaşmazlığın esas sebebi ise Arsenal’in İspanya’daki genç oyunculara 17 yaşından önce profesyonel sözleşme imzalamayı yasaklayan kuraldan faydalanarak Katalanları aradan çıkarması.
                                    	<br/><br/>
<a class="lnk2" href="/web/20110504151900/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-yeni-fabregas-jon-miqul-toral.htm), [web.archive.org (arşiv bağlantısı)](http://web.archive.org/web/20110504151900/http://www.taraf.com.tr:80/ugur-karakullukcu/makale-yeni-fabregas-jon-miqul-toral.htm)
# Gelecek, Türkiye’ye geliyor

*Uğur Karakullukçu 05.03.2011*

<div class="yazi"><p>Türkiye’de spor organizasyonlarına evsahipliği yapmak son dönemde önemli bir trend haline geldi. Bu sebeple 2005’e kadar Dünya Gençler Şampiyonası olarak bilinen <b>20 Yaş Altı Dünya Kupası’na evsahipliği yapmak</b> ilk bakışta sıradan gelebilir ancak turnuvanın futbol dünyası içinde oldukça saygın bir yeri var. Bu şampiyona, Diego Maradona, Lionel Messi gibi yıldızların ilk kez büyük kitlelere adını duyurduğu sahne olma özelliğini de taşıyor.</p>
<h4><br/>Kolombiya 2011’de yokuz</h4>
<p>Evsahibi ülkeyle birlikte boy gösterecek 24 genç milli takımın belirlenmesi için altı kıtanın 19 ve 20 yaş kategorilerinde düzenlediği şampiyonalar yer alıyor. 2011’deki şampiyonaya Avrupa’dan katılacak altı takım 2010’da düzenlenen 19 Yaş Altı Avrupa Şampiyonası’yla belirlenirken, elit turda İspanya’yla aynı gruba düşerek ikinci olan Türkiye, bu altı takım içerisinde yer almıyor.
                                    	<br/><br/>
<a class="lnk2" href="/web/20110506174330/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-gelecek-turkiye-ye-geliyor.htm), [web.archive.org (arşiv bağlantısı)](http://web.archive.org/web/20110506174330/http://www.taraf.com.tr:80/ugur-karakullukcu/makale-gelecek-turkiye-ye-geliyor.htm)
# Dünya Kupası’na doğru Türkiye

*Uğur Karakullukçu 10.03.2011*

<div class="yazi"><p>Motivasyon ve heyecanın disipline ve sisteme her daim galip geldiği bir ülke olan Türkiye’de spor da bir istisna değil. Buralarda bir spor dalında atılım peşindeyseniz önce büyük organizasyonlara ve ilgiye ihtiyaç duyarsınız. 2010 Dünya Basketbol Şampiyonası ile Universiade 2011, taze örnekler. Bu ilginin suniliği tartışma konusu olsa da spor kültürümüz sıfıra yakınsıyorken hiç olmamasına yeğdir diyoruz mecburen.</p>
<p>Herkesin dilinde pelesenk olsa da bir türlü önemini kavrayamadığımız <b>altyapılar ve genç milli takımlar için de alınan 2013 U20 Dünya Kupası ev sahipliği</b>, bu sebeple <b>Türk futbolu için çok önemli</b>. Turnuvaya talip ülkelerin çapı belliyken büyük bir gurur vesilesi olarak sunulması garip olsa da o kıvılcımı yakmak için bu fırsatı yaratan TFF’yi tebrik etmek gerekir.</p>
<h4>Sadece iki kez</h4>
<p>Peki, bu turnuvada Türkiye ne yapabilir ne yapacak? Ev sahibi titrinin bu topraklarda turnuvanın favorisi olarak algılanacağı aşikâr. Yine de ümitlenebileceğimiz, en azından ilk kez bu organizasyonda tur atlayabileceğimiz bir takım da yok. 1979’dan beri düzenlenen U20 Dünya Kupası’na Türkiye son olarak 2005’te katılabildi. 1993’te olduğu gibi yine gruptan çıkamadı. Şimdilerde Arsenal-Barcelona maçını dahi izleyemediğimiz Tv’lerin şans eseri yayınladığı şampiyonada bizimkiler yerine Messi’yi izleyip “Bizim takımlar niye böyle topçu bulamıyor” muhabbetinin dibine vurabilmiştik neyse ki. Bu sefer ise Türkiye daha farklı bir deneyim yaşayacak.</p>
<h4><br/>Ercan’ın aslanları</h4>
<p>2013’e gidecek takımın savunması (her zamanki gibi) sorunlu olsa da ortalama üstü bir jenerasyon olması bizim için bir şans.
                                    	<br/><br/>
<a class="lnk2" href="/web/20110513021805/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-dunya-kupasi-na-dogru-turkiye.htm), [web.archive.org (arşiv bağlantısı)](http://web.archive.org/web/20110513021805/http://www.taraf.com.tr:80/ugur-karakullukcu/makale-dunya-kupasi-na-dogru-turkiye.htm)
# Zirveye veda

*Uğur Karakullukçu 13.03.2011*

<div class="yazi"><p>Sağlam’ın öğrencileri için sezonun kalanı Karabük’te tanımlanacaktı. Trabzonspor ile Fenerbahçe haftaya son şampiyonun beşer puan önünde girerken Bursa’ya bir puanla dönmek bile üçüncülüğe tav olmak demekti. Bu zorunluluk da Emenikesiz de olsa hücuma yatkınlığıyla tanınan Karabük’le birlikte keyifli bir mücadele vaat ediyordu. Ekibi Türk Telekom Arena’dan beraberlik çıkaran Yücel İldiz ise Nijeryalı golcüsünün yokluğunda Angelov ile İlhan’ın ayağına bakacaktı.</p>
<p>Maçta perdenin açılması uzun sürmedi. Usta golcü Kenny Miller, Bursa’nın duran top ayağı Ali Tandoğan’ın kavisli ortasına, sırtındaki stopere rağmen klas bir vuruş yaparak henüz 4’te takımına üstünlüğü getirdi. Cevap ise Karabük’te kendini bulup genç yetenek olmaktan ilk 11 futbolcusu olmaya terfi eden İlhan Parlak’tan geldi.
                                    	<br/><br/>
<a class="lnk2" href="/web/20110514002932/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-zirveye-veda.htm), [web.archive.org (arşiv bağlantısı)](http://web.archive.org/web/20110514002932/http://www.taraf.com.tr:80/ugur-karakullukcu/makale-zirveye-veda.htm)
# Kiralasak da mı saklasak?

*Uğur Karakullukçu 17.03.2011*

<div class="yazi"><img align="left" alt="Kiralasak da mı saklasak?" border="0" src="http://www.taraf.com.tr/fotoraflar/makaleler/kiralasak-da-mi-saklasak_4673_orijinal.jpg" style="border-right-width:10px; border-color:#FFFFFF"/><p>İngiltere, İspanya, İtalya gibi futbol ülkelerinde örneklerine sık rastlasak da genç oyuncuları kiralık göndermek, Türkiye’de hâlâ bir tabu, gurur meselesi ve oldukça karışık bir konu. Gençleri kısık ateşte uzunca bir süre pişirmenin gerekliliğine yürekten inanmış bir millet olmamıza karşın başarılı örneklerin yetersizliği genelde kulüplerin ve oyuncuların hevesini kırıyor. Şark kurnazlığı geleneğinin cirit attığı futbol ortamımızda kiralık oyuncuya bakışın çarpıklığı hem oyuncunun hem de bu yöntemi kullanmak isteyen kulüplerin işini zorlaştırıyor. Tabii hâlâ hemşehrisine altyapıdan topçu sözü veren “büyük başkanların” döneminde olduğumuzu da muhalefet şerhi düşerek söylüyoruz bunu.</p>
<p>Türk futbolcusu için çevrelerinden büyük hürmet gördükleri altyapılardan kiralık gönderilmek çoğunlukla bir zul. Sürgüne gönderiliyormuş gibi hissediyorlar. Geri dönemeyeceklerini, bazen de aşırı özgüvenden oraların kendilerine layık olmadığını düşünüyorlar. Bu kısmi şımarıklığı bir kenara bırakırsak sürgün tanımlaması pek de yanlış sayılmaz.</p>
<h4> </h4>
<h4>Kilit teknik adam</h4>
<p>Hedefi zirve olan takımlardan kiralık olarak giden ve başarıyla dönen oyuncular sınırlı. En önemlisi Manisa deneyimi sonrası Galatasaray’da kaptanlığa kadar yükselen Arda Turan. Geçen hafta sarılacivertli formayla Arda’ya çift dalsa da Kayseri performansıyla Florya’ya dönen Uğur Uçar da akılda tutulması gereken bir örnek. Bu ikilinin en önemli ortak noktasıysa vizyoner, yeni nesil teknik adamlarla çalışmalarıydı. Ersun Yanalsız bir Arda ve Ertuğrul Sağlamsız bir Uğur’un Konya Şeker’de oynayan (ki önümüzdeki sezon için Gençlerbirliği’ne imza attı) Cafercan’dan farklı bir kaderi olmayabilirdi.
                                    	<br/><br/>
<a class="lnk2" href="/web/20110518150732/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-kiralasak-da-mi-saklasak.htm), [web.archive.org (arşiv bağlantısı)](http://web.archive.org/web/20110518150732/http://www.taraf.com.tr:80/ugur-karakullukcu/makale-kiralasak-da-mi-saklasak.htm)
# Kiraladılar, peki kazandılar mı?

*Uğur Karakullukçu 24.03.2011*

<div class="yazi"><img align="left" alt="Kiraladılar, peki kazandılar mı?" border="0" src="http://www.taraf.com.tr/fotoraflar/makaleler/kiraladilar-peki-kazandilar-mi_9647_orijinal.jpg" style="border-right-width:10px; border-color:#FFFFFF"/><p>Geçen hafta “Kiralasak da mı saklasak?” başlıklı yazıda ülkemizdeki oyuncu kiralama kültürünün hem kiralayan, hem de kiralanan adına sıkıntılı bir süreç olduğunu ve sanıldığı kadar verimli geçmediğini söylemiştik. Bunun Arda Turan, Uğur Uçar gibi istisnaları mevcut olsa da bu kiralamaların hocaların özel isteğiyle gerçekleşmesi ve bu oyunculara bir proje gözüyle bakılması önemli. Ertuğrul Sağlam, Ersun Yanal gibi hocalar konumları gereği artık kiralık oyunculara eğilme şansını yitirdiğinden kulüpler bu konuda eskisi kadar şansı değil. Peki altyapısından çok sayıda mezun veren Galatasaray ve Beşiktaş’ın kiralık olarak gönderdiği oyuncular ne alemde?</p>
<h4> </h4>
<h4>Semih istim üstünde</h4>
<p>Emre Yüksektepe (Konyaspor): A2 takımının düzenli oyuncusuyken devre arasında Konyaspor’a gitti. Ziya Doğan döneminde formasını kimseye kaptırmayan defansif orta saha, çıktığı ilk Süper Lig maçında sahanın en çok koşan adamı olarak dikkat çekmişti lakin Yılmaz Vural’ın gelişi hem onun, hem de Musa Çağıran’ı olumsuz etkiledi. 19 yaşındaki Emre’nin sezonu ilk 11 oyuncusu olarak tamamlaması zor gözüküyor.</p>
<p>Semih Kaya (Kartalspor): Sakatlıklar nedeniyle yaklaşık iki senedir üst düzey futboldan uzak kalan Semih Kaya’nın dönüşü sansasyonel oldu ve bir anda Kartalspor’un en güvenilir oyuncularından biri haline geldi. Hatta 20’lik stoper, DHA’dan Onur Güler’e verdiği demeçte “Galatasaray’a dönmeyi hak ediyorum” demiş. Yerlilerinden çok çeken Galatasaray’ın kesinlikle üzerinde durması gereken bir isim Semih lakin şu ana kadar 9 Bank Asya mücadelesine ilk 11 başladığını hatırlamakta fayda var.
                                    	<br/><br/>
<a class="lnk2" href="/web/20110413030428/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-kiraladilar-peki-kazandilar-mi.htm), [web.archive.org (arşiv bağlantısı)](http://web.archive.org/web/20110413030428/http://www.taraf.com.tr:80/ugur-karakullukcu/makale-kiraladilar-peki-kazandilar-mi.htm)
# Almanlar yenince biz de yenik sayıldık

*Uğur Karakullukçu 31.03.2011*

<div class="yazi"><img align="left" alt="Almanlar yenince biz de yenik sayıldık" border="0" src="http://www.taraf.com.tr/fotoraflar/makaleler/almanlar-yenince-biz-de-yenik-sayildik_2521_orijinal.jpg" style="border-right-width:10px; border-color:#FFFFFF"/><p>U 17 Avrupa Şampiyonası öncesi son virajda Türkiye ikincilikte kaldı ve finalle sonuçlanabilecek bir serüven başlamadan bitti. Elit Tur’da Almanya, Ukrayna ve İsviçre’nin de bulunduğu gruptan tulum çıkarınca liderlik ve şampiyona bileti grubun ev sahibinde kaldı. Almanlar yenince biz de yenmiş sayılsak güzel olurdu ama her şey ilkokul kitaplarımızdaki gibi anlatıldığı gibi değil tabii....</p>
<p>İyi bir takım olan 94 jenerasyonunun sadece Avrupa Şampiyonası’ndan değil, oradan alınacak dereceyle gidilecek Dünya Kupası fırsatının da kaçmış olması üzüntü verici. 92’li abilerinin Nijerya’da gördükleri çeyrek finalin ötesine geçebilirlerdi. Bu tip elemelerde İspanya’yla birlikte karşınızda görmek istemeyeceğiniz ülkelerinden birisi Almanya. Bir önceki turda seribaşı olma şansını İzlanda’ya kaptırmanın talihsizliği çocukları avladı. Yeteneklerini U19 seviyesinde sergilerler umarım.</p>
<h4> </h4>
<h4>Samed Yeşil ve arkadaşları</h4>
<p>Bu turnuvanın dikkatleri üzerine çekenleri ise şüphesiz Almanya kadrosundaki Türk gençleri oldu. Özellikle Mesut Özil’in Almanya kariyeri üzerinden Real Madrid’e zıplayışı yeni bir trendin kapısını aralasa da yetenek olarak istisnai bir nesille karşı karşıyayız.
                                    	<br/><br/>
<a class="lnk2" href="/web/20110403051000/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-almanlar-yenince-biz-de-yenik-sayildik.htm), [web.archive.org (arşiv bağlantısı)](http://web.archive.org/web/20110403051000/http://www.taraf.com.tr:80/ugur-karakullukcu/makale-almanlar-yenince-biz-de-yenik-sayildik.htm)
# Galatasaray Matematiği

*Uğur Karakullukçu 07.04.2011*

<div class="yazi"><p>Olasılık, hepimizin lise sıralarında gördüğü, az çok öğrendiği bir matematik kavramı. Milyonların sevgilisi Serdar Ortaç, “Sekiz notadan kaç değişik şarkı yazılır ki!” diyerek muhalefet şerhi koysa da eldeki alternatiflerden neredeyse sayısız alternatif türetebilirsiniz. Örneğin 25 kişilik kadrosu olan bir futbol takımı sahaya çıkaracağı 11 kişiyi farklı kombinasyonlarla seçebilir. Fakat tüm bu olasılıklara direnen, yıllar geçse de hiçbir kombinasyonundan hayır gelmeyen, matematiğe, mantığa ve tüm pozitif bilimlere kafa tutan bir takım var ki o da Galatasaray...</p>
<h4> </h4>
<h4>Kesişim kümesi</h4>
<p>Kümelerden devam edelim isterseniz. Elimizde dört adet küme var. Bunlardan birisine Skibbe, diğerine Korkmaz, öbürüne Rijkaard, sonuncusuna da Hagi adını verelim. Bu dört kümede Lincoln, Elano, Misimovic gibi farklı elemanlar bulunsa da demirbaş denilebilecek, hiçbir ahval ve şeraitte değişmeyen elemanlar da bulunuyor. Yani bu dört başarısızlık kümesinin merkezinde birileri oturuyor ve ne hikmettir ki ligin 27 haftası geride kalmışken, Galatasaray’ı 33 puanla 13.lüğe iten bu ekipte hâlâ o elemanlar durmakta. Galatasaray 2008’de şampiyon olurken Euro 2008’de yarı final gören milli takıma en fazla oyuncu veren takımlardan birisiydi. Türkiye ve Galatasaray o günden bu yana gün yüzü görmüyorsa ve hâlâ lig onüçüncüsü takım en fazla milli oyuncuyu barındırıyorsa sanki kesişim kümesine bakma vakti.
                                    	<br/><br/>
<a class="lnk2" href="/web/20110410170951/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-galatasaray-matematigi.htm), [web.archive.org (arşiv bağlantısı)](http://web.archive.org/web/20110410170951/http://www.taraf.com.tr:80/ugur-karakullukcu/makale-galatasaray-matematigi.htm)
# Öteki Burak Yılmaz

*Uğur Karakullukçu 14.04.2011*

<div class="yazi"><img align="left" alt="Öteki Burak Yılmaz" border="0" src="http://www.taraf.com.tr/fotoraflar/makaleler/oteki-burak-yilmaz_9544_orijinal.jpg" style="border-right-width:10px; border-color:#FFFFFF"/><p>Spor Toto Süper Lig’in lideri Trabzonspor’da kendini bulan Burak Yılmaz ortalığı kavuradursun, onun aksine bir savunmacı olan Beşiktaşlı adaş ve soyadaşı da jenerasyonunun önemli yeteneklerinden biri olarak öne çıkmayı sürdürüyor. Coca-Cola U17 Akademi Ligi’nde pazartesi günü play-off finali vardı ve Fenerbahçe’yi 2-1’le geçen siyah-beyazlıların kaptanlığını 94 doğumlu Burak üstleniyordu. 17 yaşındaki stoper geçen ay Almanya’ya talihsiz bir biçimde elenen U17 Milli Takımı’nın da düzenli oyuncularından. Recep Akkemik ve Hakan Sayın’ın ayağından gelen gollerle kazanılan Akademi Ligi zaferi de onun kaldırdığı kupayla taçlandı.</p>
<p>Beşiktaş birçok konuda eleştiriyi hak ediyor belki ama nitelikli yetenekleri bulma konusunda bence Türkiye’nin en iyisi onlar. Sezar’ın hakkı Sezar’a misali. Mayıs ayında Elit Tur’da mücadele edecek Türkiye U19’unun da iki stoperi Beşiktaş kökenli. A2 takımının kaptanı Furkan Şeker ile Çaykur Rizespor’da kiralık olarak forma giyen Sezer Özmen. Furkan’ın tandemdeki ekürisi, Mustafa Denizli’nin favorisi Atınç Nukan’ı da eklemek lazım. Burak Yılmaz’la beraber dört önemli yeteneği ileride değerlendirme şansı bulabilecek siyah-beyazlılar. Hangisi A takım düzeyine gelebilir, gelemez, bu tartışılır ama istikrarlı bir şekilde milli düzeyde boy gösteren savunmacılar yetiştirebilmek bence önemli kriter...</p>
<h4> </h4>
<h4>Kiralık Raporu: Ali Kuçik</h4>
<p>Beşiktaş’tan sözü açmışken Bucaspor’da kiralık olarak forma giyen Ali’ye değinmeden olmaz. Devre arasında transferi gerçekleştiğinde, “A2 Ligi’nin çok üstünde ama profesyonel tecrübe olarak da Beşiktaş’ın altında kalan isimlerden” demiştik.
                                    	<br/><br/>
<a class="lnk2" href="/web/20110415224754/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-oteki-burak-yilmaz.htm), [web.archive.org (arşiv bağlantısı)](http://web.archive.org/web/20110415224754/http://www.taraf.com.tr:80/ugur-karakullukcu/makale-oteki-burak-yilmaz.htm)
# Kritik eşik

*Uğur Karakullukçu 17.04.2011*

<div class="yazi"><p>İkinci devrede namağlup devam eden Fenerbahçe’nin özgüveni yerinde olsa da Trabzonspor’la aradaki iki puanlık fark, kritik eşikti maç öncesi. Yapılacak bir kaza bütün emeği çöpe atabilirdi ki Saraçoğlu’nda bu çelmeyi takabilecek en iddialı ekip Gaziantepspor’du. Tolunay Kafkas’ın öğrencileri son iki deplasmandan puan çıkaramasa da Bursa’yı 4-1’le bozguna uğratıp Timsah’a zirve yarışında havlu attırmıştı. Aynı tarifeyi bu kez İstanbul’da uygulayıp üçüncülük adına önemli bir adım atmak istiyorlardı.</p>
<p>Ligin en iyi iki hücum takımından beklenen tempo ilk dakikadan itibaren hissedildi. Kendi standartlarına göre dahi aşırı agresif olan Emre 12’de itirazdan sarardı. Antep akınları savunmaya takılırken, Niang 23’te kaleyi yokladı. 31’de Senegalli sakatlığını işaret ederken Alex, Gökhan Gönül’ü gördü ancak yerli Alves’in El Clasico’ya nispet yapan şutu, üst direkten döndü.
                                    	<br/><br/>
<a class="lnk2" href="/web/20110420143359/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-kritik-esik.htm), [web.archive.org (arşiv bağlantısı)](http://web.archive.org/web/20110420143359/http://www.taraf.com.tr:80/ugur-karakullukcu/makale-kritik-esik.htm)
# İbrahim Serdar Aydın

*Uğur Karakullukçu 21.04.2011*

<div class="yazi"><img align="left" alt="İbrahim Serdar Aydın" border="0" src="http://www.taraf.com.tr/fotoraflar/makaleler/ibrahim-serdar-aydin_6300_orijinal.jpg" style="border-right-width:10px; border-color:#FFFFFF"/><p>Coca-Cola Akademi Ligleri’nin final dönemi daha çok NBA play-offlarını andırıyor. U-17 Ligi finalinde Beşiktaş, Fenerbahçe’yi 2-1 mağlup etmişti. Fenerbahçe ise U-15 kategorisinde 3-0 kazanıp seriyi 1-1’e getirdi! Maçın ilk golünün sahibi <b>İbrahim Serdar Aydın, 96 jenerasyonunun en önemli yeteneklerinden biri olarak görülüyor</b>. Henüz yarı profesyonel diyebileceğimiz 17-21 yaş arası dönemini görmeden çok ekstra şeyler söylemek mümkün değil ama son derece teknik ve daha da önemlisi top gelmeden ne yapacağını düşünen, bunu da yapabilen bir oyuncu. Fenerbahçe’nin Recep Niyaz transferinin ardından bir sonraki jenerasyonun en önemli isimlerinden birini kadrosunda bulundurması da son dönemde keskinleşen altyapı hamlesinin bir sonucu. Bundan beş sene sonra birçok kişi sarı-lacivertlilerin altyapısını bir başka anacak. Bizden söylemesi...</p>
<p><b><br/>Jebrin ve Bucaspor</b></p>
<p>İzmir ekibi belki şimdiden Bank Asya 1. Lig’in hazırlıklarını yapıyor ancak giderayak Türkiye’de görmeye pek alışık olmadığımız türden bir transfere imza attılar. Devre arasında gelen <b>Torric Jebrin, orta sahadaki performansıyla dikkatleri üzerine toplamaya başladı</b>. 18 yaşındaki Ganalı, Buca’ya gelmeden önce Arsenal ve Atletico Madrid ile denemelere katılmış, adı Real Madrid’le anılmış bir yetenek. Daha önce Ankaraspor’da Theo Weeks, Trabzonspor’da Faty Papy denemeleri dikkat çekmişti.
                                    	<br/><br/>
<a class="lnk2" href="/web/20110429054411/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-ibrahim-serdar-aydin.htm), [web.archive.org (arşiv bağlantısı)](http://web.archive.org/web/20110429054411/http://www.taraf.com.tr:80/ugur-karakullukcu/makale-ibrahim-serdar-aydin.htm)
# Adam olacak çocuk

*Uğur Karakullukçu 28.04.2011*

<div class="yazi"><img align="left" alt="Adam olacak çocuk" border="0" src="http://www.taraf.com.tr/fotoraflar/makaleler/adam-olacak-cocuk_1040_orijinal.jpg" style="border-right-width:10px; border-color:#FFFFFF"/><p>Geçen hafta şampiyon olan Fenerbahçe U-15 takımının kaptanı <b>İbrahim Serdar Aydın</b>’dan bahsetmiştim. Hafta içindeyse Nike Premier Cup’ın kura çekiminde kendisiyle röportaj yapma imkânı budum. Genç oyuncularla konuşurken onların biraz da çocuk olduğunu göz önünde bulundurmak durumundasınız ancak İbrahim Serdar hem konuşmasıyla, hem fikirleriyle beni yeteneklerinden daha çok etkiledi. Sanırım benim 15 yaşındaki halimle birisi böyle konuşsa bu kadar olgun cevaplar alamazdı! Futbola bağlılığının sadece yetenekli olması ya da bu ülkede popüler olmanın en kolay yolunun yeşil sahadan geçmesinden öte gerçek bir sevgiye dayandığını görmek güzel. Önceki gün gazetede geniş bir bölümü yer almıştı. Fenerbahçeliliğinden kitap okuma alışkanlığına kadar birçok farklı detayı da merak ediyorsanız <i>http://pclionfc.blogspot.com</i> adresinden röportajın tamamını okuyabilirsiniz.</p>
<p><b><br/>‘Tatlı 16’da şampiyon Bursa</b></p>
<p>16 yaş özellikle Amerikan kültüründe özeldir ve gençliğe adım atılan dönem olarak kabul edilir. Kabaca çevirisiyle ‘Tatlı 16’ dönemindeki gençler, her hafta bir başka finali yapılan Coca-Cola Akademi Ligi’nin U-16 kategorisinde final heyecanı yaşadı. Fenerbahçe, bu kategoride de final müsabakasına çıkarken, bu kez şampiyon olan taraf Bursaspor oldu.
                                    	<br/><br/>
<a class="lnk2" href="/web/20110501131954/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-adam-olacak-cocuk.htm), [web.archive.org (arşiv bağlantısı)](http://web.archive.org/web/20110501131954/http://www.taraf.com.tr:80/ugur-karakullukcu/makale-adam-olacak-cocuk.htm)
# 2000’lerin Leeds’i gibi...

*Uğur Karakullukçu 03.05.2011*

<div class="yazi"><img align="left" alt="2000’lerin Leeds’i gibi..." border="0" src="http://www.taraf.com.tr/fotoraflar/makaleler/2000-lerin-leeds-i-gibi_9808_orijinal.jpg" style="border-right-width:10px; border-color:#FFFFFF"/><p><b>Gazeteye adımımı attığım ilk gün sayfanın en geniş haberini yazmıştım.</b> Nijerya’daki 2009 U-17 Dünya Kupası zamanıydı. Arda Turan’ın Mlada Boleslav maçı gibiydi bir nevi. <b>O günden bu yana nereden baksanız 1,5 yıl, iki lig sezonu geçmiş.</b> Geriye dönüp baktığımda verdiğim mesainin bana eşi benzeri olmayacak bir birikim olarak geri döndüğünü düşünüyorsam bunda başta çekinmeden bu genç yaşımda bana güvenip formayı çekinmeden teslim eden Ali Murat Hamarat’ın, görüp görebileceğim en büyük spor sevdalısı ve emekçilerinden Hakan Eren’in, hem muhabir, hem editör nasıl olunuru gösteren Evren Özüyener’in payı büyüktür.
                                    	<br/><br/>
<a class="lnk2" href="/web/20110503225309/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ugur-karakullukcu/makale-2000-lerin-leeds-i-gibi.htm), [web.archive.org (arşiv bağlantısı)](http://web.archive.org/web/20110503225309/http://www.taraf.com.tr:80/ugur-karakullukcu/makale-2000-lerin-leeds-i-gibi.htm)
