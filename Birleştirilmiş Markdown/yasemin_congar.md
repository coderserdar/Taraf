# Cumhurbaşkanı Gül aydınların çağrısına uymalı

*Yasemin Çongar 19.02.2008*

<div class="yazi">Geçen hafta, Türkiye Barış Meclisi’nin düzenlediği bir toplantıdaydık. 
DTP yöneticilerinin ve Kürt meselesine kafa yoran, siyasi çözüm gereğine inanan aydınların katıldığı kapalı bir toplantıydı bu. 
Ahmet Altan’la ben Kandil Dağı izlenimlerimizi anlattıktan sonra, şiddetin nasıl sona erdirilebileceği üzerine çeşitli görüşler ortaya atıldı; bunun için uygun zeminin olup olmadığı tartışıldı.
Kendimi, son dönemde bu konuların konuşulduğu birçok ortamda olduğu gibi, yine ‘iyimserler’ safında buldum. 
Bütün zorluklara ve eksiklere rağmen, barışı kurmak için elde giderek daha fazla malzeme olduğuna inanıyorum. Son üç ayda, savaşın acısını en fazla yaşayan bölgeye her gidişimde bu duygu biraz daha güçlendi.
‘Malzeme’ kulağa kaba gelen bir kelime belki, ama meramımı karşılıyor; zira barışın muhtevasından bahsediyorum. 
Nedir bu muhteva?
Bir kere, bugün artık Güneydoğu’da şiddetten bıkmış, ‘Bu savaş bitsin artık’ diyen bir halk var. 
İkincisi, Kandil’de ‘Silahın rolü bitti, bu savaşın galibi yok’ deme noktasına gelmiş bir silahlı örgüt var. 
Üçüncüsü, dile getirdikleri talepler artık ‘ayrılıkçı’ olmayan, Türkiye’nin temellerini sarsmayan, dolayısıyla da demokratik biçimde bir arada yaşamanın farklı yolunu meşru kanallar içinde araması mümkün bir Kürt siyasi hareketi var.   
Dahası, Başbakan Recep Tayyip Erdoğan’ın gündeme getirdiği “PKK’nın silahsızlandırılması” kavramı ve bu kavram çerçevesinde yapılan planlar, atılan adımlar, yürütülen temaslar var.
Tabii bir de, sözünü ettiğim Barış Meclisi toplantısında eski Milli İstihbarat Teşkilatı yöneticisi Cevat Öneş’in de belirttiği gibi, bir ucundan da olsa, değişmeye başlayan, siyasi çözüm fikrine artık daha yakın duran bir devlet var.
Son ama belirleyici bir faktör olarak da, uluslararası konjonktür var. Başta ABD ve Avrupa Birliği olmak üzere dünyanın önemli aktörlerinin Kürt meselesinde silahların susmasından, PKK’nın silahsızlandırılmasından yana bir tercihi var.

				*	*	*

Meseleyi böyle şematize edince nelerin eksik olduğunu görmek de kolaylaşıyor.
Örneğin, Türk tarafında da, Kürt tarafında da siyasi çözümü formüle edebilecek, bunun gerektirdiği adımları atacak akla, cesarete ve ikna gücüne sahip siyasi bir liderlik olduğu çok şüpheli.
Savaşın bitmesinden yana birçok kişinin söylediği, “Barışı, savaşanlar yapar” sloganı ilk bakışta doğruya işaret etse de, barışı, son tahlilde, savaşan silahlı güçlerin değil siyasilerin yapacağını biliyoruz. 
Bunu bilince, “Barışı yapabilecek siyasi iradeye ve toplumsal saygınlığa sahip aktörler nerede” sorusu Kürt meselesinde siyasi çözüm arayışının merkezine oturuyor.
Dahası, barışın ancak toplumların bunu benimseyip sahip çıkmasıyla yaşayacağını da biliyoruz. 
Bunun olması için de savaş dilinin terk edilip barış dilinin kurulacağı, toplumun bu yeni dili kullanmaya alışacağı bir süreç gerekiyor ki, o sürecin işlemesi, ilerlemesi savaş çığırtkanlığıyla reyting ve tiraj peşinde koşan bir medya varken çok ama çok zor.
Yine de barış talebine ve bu talebin gerektirdiklerine sahip çıkan seslerin medyada, iş dünyasında, sivil toplumun diğer alanlarında, giderek siyasette ve hatta devletin içinde artığını düşünüp iyimser olabiliriz. 
Bu seslerin birbirine katılmasını, birbirini teşvik etmesini dileyebiliriz. Bu birlikteliği sağlamaya yönelik adımların, organizasyonların içinde, yanında yer alabiliriz.

				*	*	*

İşte dün Cumhurbaşkanı Abdullah Gül’e verilen, tam metnini bugünkü ‘Hertaraf’ sayfamızda okuyabileceğiniz mektup tam da böyle bir girişime işaret ediyor. 
Başını Gencay Gürsoy, Turgut Tarhanlı, Binnaz Toprak, Mithat Sancar, Tahsin Yeşildere, Erol Katırcıoğlu, Sezgin Tanrıkulu, Nebahat Akkoç, İbrahim Betil, Yılmaz Ensaroğlu ve Osman Kavala gibi aydınların çektiği yüzden fazla ‘barış talepkarı’ bu mektupla, Cumhurbaşkanı’nı Kürt sorununun siyasi çözümünde aktif görev almaya çağırdılar.
Bence Sayın Gül, bu çağrıya uymalı. Anayasa’nın kendisine verdiği “milletin birliğini” temsil etme görevi ve siyaset üstü konumuyla devreye girmeli. Barış dilinin ve iradesinin yaygınlaşması, güçlenmesi için, barışın muhtevasını bir araya getirecek adımlar için öncülük üstlenmeli.
Gül’e yazılan mektuptaki şu satırların altını çizdim:
“Sayın Başbakan'ın ifade ettiği ‘silahsızlandırma’ kavramının kilit bir rol oynayabileceğini düşünüyoruz. Dünyanın çeşitli bölgelerinde, sorunu bu kavram ekseninde ele alan yaklaşımlar, şiddeti yöntem olarak benimseyen örgütlerin, çok boyutlu ve aşamalı bir proje çerçevesinde silah bırakmaya ikna edilmelerini hedefler. Bu tür projelerin başarısının, mevcut ve potansiyel militanları, uğruna can vermeye ve can almaya hazır oldukları talepleri silahla değil, demokratik yollarla savunabileceklerine ikna edecek şartların yaratılmasına bağlı olduğu hesaba katılmalıdır.”
Doğru. 
Barışın muhtevasında bugün belki de en temel eksik bu şartların Türkiye’de yaratılmamış olması. 
Sivil toplum dün bu gereğe, bu açıklıkla işaret ederek sorumlu bir çıkış yaptı. Cumhurbaşkanı Gül de, bu çıkışa sorumlu bir karşılık vermeli. Barıştan yana açık, cesur bir rol üstlenmeli.

19.02.2008</div>

Kaynak: [taraf.com.tr](http://www.taraf.com.tr:80/yasemin-congar/makale-cumhurbaskani-gul-aydinlarin-cagrisina-uymali.htm), [web.archive.org (arşiv bağlantısı)](http://web.archive.org/web/20100723080836/http://www.taraf.com.tr:80/yasemin-congar/makale-cumhurbaskani-gul-aydinlarin-cagrisina-uymali.htm)
# Devletin gayrimüslim fobisi suçu davet ediyor

*Yasemin Çongar 21.02.2008*

<div class="yazi">CHP Genel Başkan Yardımcısı Onur Öymen ile İstanbul Milletvekili ?ükrü Elekdağ fazlasıyla gecikmiş, ama yine de hayırlı bir iş yaptılar. TBMM Başkanlığı’na verdikleri önergede Rahip Andrea Santoro başta olmak üzere son iki yılda Türkiye’deki Hıristiyan din adamlarına ve diğer gayrimüslimlere yönelik saldırıların araştırılmasını istediler. 
Ergenekon tartışmalarındaki tavrı dut yemiş bülbül misali olan CHP açısından bir ‘ilk’ti bu. Zira Öymen ve Elekdağ, önergelerinde bu cinayetlerle devlet arasında bir ilişki olabileceğine de dikkat çektiler.
Hrant Dink ve Rahip Santoro cinayetleri, Malatya’daki Zirve Kitabevi katliamı, Samsun ve İzmir’de iki rahibe bıçaklı saldırı olaylarını ele alan önergenin şu satırları önemli:
“Her olayda faillerin veya azmettiricilerin devlet içinde bağlantılarının bulunması, saldırılardan önce bu devlet görevlileri ile fail veya azmettiriciler arasında telefon görüşmeleri yapılması, soruşturmayı yapma sorumluluğu olan bazı görevlilerin kanıtların toplanmasında ciddi kuşkular uyandıran ihmalleri ve davanın seyrini etkileyecek girişimlerde bulunmalarıdır.”
				
					* * *

İlginçtir, Öymen ve Elekdağ’ın TBMM’nin bu saldırılarla ilgili bir araştırma komisyonu isteyen önergeleriyle eş zamanlı bir başka girişim de, CHP’nin Ankara Milletvekili Yılmaz Ateş’ten geldi.
Ateş, Başbakan Recep Tayyip Erdoğan’ın yanıtlaması istemiyle sunduğu soru önergesinde, bir Türkçe internet sitesini şikâyet edip yayınının durdurulmasını istedi. Türkiye genelindeki Ermeni, Rum ve Yahudi okulları, ibadethaneleri ve yayın kuruluşlarının açık adreslerine yer veren bu sitede bomba yapımı, uyuşturucu imalatı, askeri eğitim, sorgu teknikleri vs. konularında ayrıntılı bilgiler de var. 
					
					* * *

Türkiye’deki gayrimüslimlerin hissettiği sürekli tehdit ve bu tehdidin hayata geçtiği korkunç saldırılar konusunda CHP’lilerin nihayet parlamenter refleks göstermesini, olası saikleri üzerinde fazla düşünmeden ve gecikmişliğine rağmen önemsiyorum.
Bu devletçi partinin, devletçi jargona son dönemde hararetle sahip çıkan milletvekilleri Öymen ve Elekdağ’ın “canilerin devlet içindeki bağlantılarını” gündeme getirmesi azımsanmamalı.
Ancak bu cinayetlerin tekrarlanmaması, gayrimüslim vatandaşlarımızın kendilerini güvende ve ‘birinci sınıf vatandaş’ olarak hissedebilmeleri için, başta ‘devletçi’ CHP olmak üzere TBMM’deki tüm siyasi partilere de, bu devletin bürokratlarına da çok daha büyük görev düşüyor. Parlamentoda ve devlet dairelerinde sağduyunun, demokratik ahlakın harekete geçirilmesi gerekiyor. 
Bir yandan, gayrimüslimlere yönelik saldırıların doğrudan devletin ‘derininde’ planlanmış olma ihtimalinin üzerine gitmek ve Dink, Santoro, Malatya dosyalarıyla bağlantısından kuşkulanılan Ergenekon çetesinin halen günışığına çıkmamış olan koca gövdesinin tasfiyesi yönünde kararlı siyasi tavır almak gerekiyor.
Diğer yandan, bu ülkede en ‘devletçi’ siyasetçilerin ve Yüksek Yargı başta olmak üzere bürokrasinin kullandığı milliyetçi ve gayrimüslim-fobik söylemin bu saldırıları teşvik ettiğini anlamamız şart. 
“Her apartmanda bir kilise açılıyor. Misyonerlik aldı yürüdü” ya da “Yahudiler GAP bölgesinde satın almadık köşe bırakmadı” diye feryat edebilen “demokratik sol” etiketli siyasetçilerin çıktığı bir ülkede; Yargıtay’ın gayrimüslim vatandaşları ‘yabancı’ statüsüne koyan kararlar açıklayabildiği bir ülkede; siyasi parti genel başkanlarının Rum Patrikhanesi’nden ‘Vatikan olmak istiyor’ ihbarıyla söz ettiği bir ülkede; milletvekillerinin ‘Ermeni’ sözünü küfür diye kullanabildiği bir ülkede yaşarken bu tavırları açıkça sorgulamayan her siyasetçinin ve bürokratın da birer suç ortağına dönüştüğünü görmezden gelemeyiz.

				* * *

Bir de, tabii devletin gözlerini gayrimüslimlere dikmiş, milliyetçilikle birlikte gayrimüslim fobisini de sürekli üretip sirküle eden bir Büyük Birader gibi davrandığını unutmamalıyız. Bu tavrı artık açıkça sorgulayan, parçası olmayı reddeden siyasetçiler ve bürokratlar yetişmedikçe, devletin ‘derin’ karanlığının karanlıkta kalacağını bilmeliyiz.
Düşünün ki, Trabzon Emniyet Müdürlüğü’nün 5 ?ubat 2006’da öldürülen Rahip Santoro’yu, cinayetten birkaç ay önce dinlemeye aldığını öğrendik önceki gün. Gerekçesi, Santoro’nun Doğu Karadeniz bölgesinde Pontus devleti kurma amaçlı bölücü etkinliklerin parçası olmasıymış.
“Karadenizli kargalar bile güler” diyeceğim ama biliyorum ki, Pontusçuluk devletimizin Milli Güvenlik Belgesi’ne bile girmiş bir ‘tehdit algısı’ olduğuna göre, kargaların kahkahasının sadece Trabzon Emniyeti’ne değil, Ankara’nın sivil-asker tepe bürokrasisine de çevrilmesi gerekecek. 
Santoro’nun katledilmiş olması, bu kara mizahtaki mizahı unutturup kara’yı pekiştiriyor. Santoro’yu katleden kişinin sadece verilen görevi yerine getiren bir profesyonel değil, kafası bizzat devletin beslediği vehimlerle kararıp suça meyyal hale gelmiş bir zavallı olduğu düşüncesi boğazına düğümleniyor insanın.
Sonra masamdaki Malatya Zirve Katliamı dosyasına bakıyorum. Malatya Valiliği’ne İl Emniyet Müdürlüğü’nce katliamdan bir yıl önce yazılmış yazıda, ildeki gayrimüslimlerin nasıl tek tek fişlenmiş olduğunu okuyorum. 
Sonra CHP’li Ateş’in Meclis gündemine getirdiği ‘suça davet’ sitesindeki gayrimüslim adreslerinin neden ve nasıl derlendiği sorusunu soruyorum kendime. Yutkunamıyorum.

22.02.2008</div>

Kaynak: [taraf.com.tr](http://www.taraf.com.tr:80/yasemin-congar/makale-devletin-gayrimuslim-fobisi-sucu-davet-ediyor.htm), [web.archive.org (arşiv bağlantısı)](http://web.archive.org/web/20100723080852/http://www.taraf.com.tr:80/yasemin-congar/makale-devletin-gayrimuslim-fobisi-sucu-davet-ediyor.htm)
# Yüreğimizdeki sesin daha çok çıktığı gün...

*Yasemin Çongar 26.02.2008*

<div class="yazi">Taraf’ın dünkü manşetini hatırlıyor musunuz?
“127 insan öldürüldü.”
Türk Silahlı Kuvvetleri’nin Irak’taki kara harekâtının ilk üç günkü bilânçosuydu bu. Aynı manşeti bugün de atabilirdik, “... insan öldürüldü” diyebilirdik.
Barışı beceremeyen, Kürt meselesinde silahsızlandırma ve siyasallaşma üzerinden demokratik çözüm aranmasını istemeyen, bu yöndeki niyetlerin hayata geçmesini öteleyen zihniyet güne sahip oldukça, her gün yapabiliriz bunu.
Manşeti otomatiğe bağlayıp sadece en baştaki rakamı her gün arttırmakla yetinebiliriz. 
Belki en doğrusu da bu. 
Sonu olmayan, sorunu çözmeyecek bir savaşın gerçeğini “Bugün şu kadar insan öldürüldü” cümlesinden daha doğru ne özetleyebilir?
Hayatlar arasında değil, ölüm ile hayat arasında tercih yaptığınızda, bu savaşın kurbanlarını Türk-Kürt, asker-PKK’lı diye ayırmayı reddettiğinizde kaç ‘insanın’ bu savaş yüzünden artık yaşamadığını idrak etmekten daha güçlü bir gerçek algısı mümkün mü? 

				*	*	*

Oysa savaş ve onu yaşatan savaş dili, savaş psikolojisi en yalın, en doğrudan, en güçlü anlatımları öldürüyor.
İnsana insan demekten imtina eder duruma düşürüyor bizi. 
Savaş, klişeleriyle esir alıyor önce; şiddeti, çatışmayı, milliyetçi nefreti besleyen jargonuyla kalıcılaşıyor kafalarımızda.
Türk Silahlı Kuvvetleri’nin sınır ötesi harekâtından bahsederken, aslında bu toprakların çocuklarının birbirini öldürmesinden bahsettiğimizi ne de kolay unutuyoruz.
Oğlu ‘asker’ veya oğlu ‘dağda’ olan annelerin harekâta ilişkin haberleri, televizyonlarının başında aynı korkuyla izlediğini nasıl da anlamıyoruz.
“?ehitler ölmez” derken, bu ülkede on binlerce annenin ‘askerde’ ya da ‘dağdayken’ ölen çocuğuna ‘şehit’ gözüyle baktığını ama bunun o çocukları hayata döndürmediğini bilmezden geliyoruz.
“Vatan bölünmez” derken, bugün artık ortada vatanı bölmekten söz eden kimsenin pek kalmadığını, yıllarca ayrılıkçılık yapmış PKK’nın bile artık ‘ayrılıkçı’ taleplerden uzaklaştığını göz ardı ediyoruz. 
Biz aşikâr olanı görmemekte direndikçe de, savaşın gereksizliğini anlamıyor, anlatamıyoruz.

				*	*	*

Silahlı örgütün Türkiye’yi temelinden sarsıp topraklarını elinden alacak bir politikası yok artık. 
Artık “hedef” koydukları için savaşmasına gerek yok. Bu hedefler için isteyen herkes siyaset yapabilir; siyaset kanallarının genişletilmesi için de siyasi kavga verebilir. 
Örgüt bunu ne zaman tam olarak anlayacak? 
Kandil’deki örgüt liderlerinin bize ifade edip bir adım ötesini formüle edemediği “Savaşın galibi yok” sözünü politikaya ne zaman dönüştürecek?
Türk Silahlı Kuvvetleri bu örgütle çeyrek yüzyıldır savaştı, savaşıyor. Sayısız sınıriçi ve sınırötesi operasyon gencecik kız ve erkeklerin örgüte katılımını engellemedi, dağa çıkanlar bitmedi. Son 20-25 yılını ‘dağda’ geçiren PKK’lılar var; baba-oğul, anne-kız PKK’lılar var. İki kuşağın savaşı, böyle giderse üçüncü kuşağı da dağa çekecek. Türkiye’yi yönetenler PKK’lıların öldürmekle bitmediğini, bitmeyeceğini görmeyecek mi? 
Siyasi iktidar bunu görüyorsa, silahsız çözüm için gerekli iradeyi ne zaman gösterecek? 
Ya da şöyle sorayım; planlanan ve bir ucundan başlayan siyasi sürecin bu tür harekâtlarla kolaylaşmayıp zorlaştığını bilen siyasetçiler ne zaman bunu söyleme cesaretini bulacak?
				
				*	* 	*

En basit soruları sormanın en zor olduğu günler bunlar. Sınırötesi harekât var. Askerlerimiz ölüyor. Basınımız, siyasetçilerimiz savaşın diline teslim.
İşte bu ortamda farklı bir ses çıktı önceki akşam. Savaşın klişelerine ‘klişe’ diyebilen bir ses.
Birinin söylemesi gerekiyordu, Bülent Ersoy söyledi. Bir annenin oğlunu toprağa verirkenki acısını anlayıp anlatmak ona düştü. 
En yalın, en doğrudan, en sahici duyguları ifade etmenin en zor olduğu bir günde, büyük bir cesaretle, oğlu olsa “başkalarının savaşı” dediği bu savaşta ölmeye göndermeyeceğini dile getirdi. 
“?ehitler ölmez, vatan bölünmez” klişesinin klişe olduğunu teslim edip “Hep bunu söylüyoruz. Çocuklar gidiyor... Niye oyuncak oluyoruz? Niye köklü bir çözüm olmuyor” diye sordu.
Sorabildi.
Bu soruları yüreğinde hisseden çok anne-baba var bu ülkede. 
İş, yüreğindekini sorabilenlerin sayısının artmasında.
Ancak o zaman bu savaşı bitirecek bir üslupla konuşmaya, barışın dilini kurmaya başlayabileceğiz. 
Bizim gerçeğimiz, ancak o zaman, en yalın anlatımını otomatiğe bağlanmış ölüm manşetlerinde bulmayacak.
26.02.2008</div>

Kaynak: [taraf.com.tr](http://www.taraf.com.tr:80/yasemin-congar/makale-yuregimizdeki-sesin-daha-cok-ciktigi-gun.htm), [web.archive.org (arşiv bağlantısı)](http://web.archive.org/web/20100723081000/http://www.taraf.com.tr:80/yasemin-congar/makale-yuregimizdeki-sesin-daha-cok-ciktigi-gun.htm)
# “Harekâtı uzatmayın, bu iş böyle çözülmez...”

*Yasemin Çongar 28.02.2008*

<div class="yazi">WASHINGTON
Birkaç ay aradan sonra geldiğim şehri değişmiş buldum. Amerikan başkentinde, bırakın Türkiye’nin sınırötesi harekâtını, Irak’taki genel durum bile doğru dürüst konuşulmuyor. 
Varsa yoksa, Demokratik Parti önseçimleri: Müesses nizamı yerinden oynatabileceği izlenimi veren Barack Obama’nın mı yoksa bugün artık kendisi müesses nizam sayılan Hillary Clinton’ın mı aday olacağı en büyük tartışma konusu. 
Seçimlere sekiz ay var, ama Washington bürokratları Bush’tan sonraki hayatı düşlemeye, hangi başkan altında ne pozisyonda çalışacaklarını hesaplamaya çoktan başlamışlar.
Gözler haftaya salı yapılacak Texas ve Ohio ön seçimlerinde. Hillary Clinton bu ikisinden birini kaybederse, yarıştan çekilmesi yönünde olağanüstü bir baskıyla karşılaşabilir.
Tabii, Washington gündeminde bir de “Ekonomi nereye” sorusu var ve, görebildiğim kadarıyla, tüketiciler ceplerindeki parayı daha bir sıkıca tutuyor bugünlerde. Herkesin dilindeki korku ‘resesyon’; 1930’lara döner miyiz endişesi... 
Yine de, ev fiyatları dışındaki etiketler yukarı doğru hareketli. Bu yüzden, bazı tezcanlılardan ‘stagflasyon’ uyarısı duymak mümkün. Federal Rezerv Başkanı Ben Bernanke ise nispeten sakin; önceki gün Kongre’de konuştu ve özetle, “Enflasyonu bırakın, resesyona bakın” dedi.
Bu gidişle, kasım gelip sandık kurulduğunda, Amerikan seçmeni kararını Irak’tan, El Kaide’den ziyade ekonomiyi kime teslim etmek istediğine göre verirse şaşırmayalım.

					* * *

Gelelim Washington’ın pek de konuşmadığı meseleye... 
ABD yönetiminin sınırötesi harekât konusunda Ankara’ya verdiği destek henüz tavsamadı.
“Henüz” diyorum ama bunun geleceğe açık ucu öyle geniş bir zaman dilimini kapsamıyor; günlerle ifade edilen, en fazla bir haftayla sınırlı bir süreye işaret ediyor.
Velhasıl, ABD Savunma Bakanı Robert Gates’in Türkiye’ye gelişi öncesinde Delhi’de yaptığı, daha sonra dünkü Ankara temaslarında da yinelediği “İki hafta ile sınırlı tutun” uyarısı hesapsız bir uyarı değil.
Washington’da, ilgililerine “Gates ne diyor” diye sorunca çok net bir cevap alıyorsunuz: 
“Harekâtı uzatmayın, bu iş böyle çözülmez.”
Cevabın ilk bölümü “iki hafta” sınırını ima ediyor; ikinci bölümününse iki ayrı unsuru var.
“Bu iş böyle çözülmez” sözü, bir yandan, Gates’in de gündeme getirdiği gibi, PKK’yla mücadelenin başarısı için ‘askerî önlemlerin yetmeyeceğini, ekonomik ve siyasi önlemler alınması gerektiğini’ ifade ediyor. 
Diğer yandan, bu söz Washington’ın marta ‘diplomasi ayı’ gözüyle baktığını yansıtıyor.
Esasen, harekâtın süresinin ‘sınırlı’ olması yönündeki Amerikan uyarısı ile martta atılması planlanan adımlar arasında sıkı bir bağlantı var. 
Washington bu diplomatik adımların aksamasını istemiyor; zaten “Harekâtı uzatmayın” derken, bu uyarısını sadece Ankara’nın değil, “Türkiye’yi durdurun” beklentisindeki Bağdat’la Erbil’in de duyduğunu biliyor.

					* * * 

Irak Cumhurbaşkanı Celal Talabani’nin mart ortasında gerçekleşmesi öngörülen Ankara ziyaretine büyük önem atfeden Washington, harekâtın uzaması halinde bu ziyaretin suya düşmesinden çekiniyor.
Hem ABD’li hem Iraklı kaynaklardan öğrendiğime göre, Talabani’nin davete ‘evet’ demesi kolay olmadı. 
Doğru, Cumhurbaşkanı Abdullah Gül’ün Köşk’ün kapılarını kendisine açması Talabani’nin aylardır beklediği bir jestti. Davet kararının 28 Aralık 2007 tarihli Milli Güvenlik Kurulu toplantısında alındığı Talabani’ye diplomatik kanallardan iletilmişti; ‘en uygun zaman’ kollanıyordu.
Ama Ankara için ‘en uygun’ zaman Bağdat için ‘en uygun zaman’ olmadı.
Daveti, sınırötesi harekât sürerken alan Talabani, ABD ve Türkiye’deki bazı dostlarına danıştı: “Ne dersiniz, bu ortamda ziyareti kabul edeyim mi?”
Washington, Talabani’yi ‘evet’ demesi yönünde teşvik etti. Teşvik ederken de, muhtemelen martın ikinci haftasının sonunda gerçekleşecek ziyaret öncesinde harekâtın çoktan bitirilmiş olması için Türkiye’ye telkinde bulunacağına söz verdi.
Burada görüştüğüm ABD’li yetkililer, Talabani’nin Ankara ziyaretinin ‘taze bir başlangıç’ olmasını istiyorlar. Buna hem genel olarak Türkiye-Irak ilişkileri hem de özelde, Irak Kürtleri ile Ankara’nın diyalogu açısından önem veriyorlar.
Harekât, Iraklı sivillere ve PKK dışındaki hedeflere fazla zarar vermeden bir an önce biter de, Talabani’nin ziyareti olumlu bir havada gerçekleşirse, hele bir de Irak Kürt Bölgesel Yönetimi Başkanı Neçirvan Barzani bu ziyarete katılabilirse, Amerikalıların kafasındaki ‘taze başlangıç’ sağlanmış olacak.
Ama harekâtın uzadığı her gün bu umudu zayıflatıyor.

				* * *

Washington, marta ‘diplomasi ayı’ gözüyle bakarken PKK’yla mücadelede ‘askeriye dışı önlemler’ kapsamında geniş bir yelpazeyi göz önünde tutuyor.
Mart sonunda ABD’nin yanı sıra Avrupa Birliği’nden ülkelerin de katılacağı ‘suçluların iadesi’ konulu yuvarlak masa toplantısı bu yelpazedeki birçok adımdan biri.
Kaldı ki, Talabani’nin Ankara ziyareti umulduğu gibi verimli gerçekleşirse, PKK’yı ateşkese ve silah bırakmaya zorlamak yönünde Talabani ve Barzani’nin neler yapabileceği de gündeme gelecek. 
Kendi onaylarıyla başlamış bir harekât her gün düzinelerce ölüm haberi getirirken bunu söylemek zor ama ABD’lilerle konuştukça, PKK meselesinde Amerikan ibresinin giderek daha fazla ‘silahsız çözüm’ü gösterdiği hissine kapılıyorum.
Ama başta dediğim gibi, sanmayın ki Washington yatıp kalkıp bizi düşünüyor.
29.02.2008</div>

Kaynak: [taraf.com.tr](http://www.taraf.com.tr:80/yasemin-congar/makale-harekati-uzatmayin-bu-is-boyle-cozulmez.htm), [web.archive.org (arşiv bağlantısı)](http://web.archive.org/web/20100723080902/http://www.taraf.com.tr:80/yasemin-congar/makale-harekati-uzatmayin-bu-is-boyle-cozulmez.htm)
# Harekâtın ABD’den görünüşü: Neden yapıldı? Neden bitti?

*Yasemin Çongar 03.03.2008*

<div class="yazi">Genelkurmay Başkanı’nın dünkü brifingi tamamlandıktan hemen sonra, toplantıyı izleyen televizyonlar “son dakika” manşetini şöyle attılar: 
“ABD’nin harekâta etkisi olduğu ispatlansın, üniformamı çıkartırım.” 
Cümle Orgeneral Yaşar Büyükanıt’ın ağzından tam böyle mi çıktı, bilmiyorum. Ama Büyükanıt’ın, ABD’nin harekâta ‘hiçbir bir etkisi olmadığını’ iddia etmediğine eminim. 
Genelkurmay Başkanı, herhalde, harekâtın bitiriliş biçimi ve zamanlamasında ABD’nin ‘belirleyici’ olmadığını anlatmaya çalışıyordu. Eğer öyleyse, harekâtın bitirildiği gün görüştüğüm Amerikalı yetkililerin de Büyükanıt’la büyük ölçüde aynı şeyi söylediğini belirtmeliyim. 
Esasen, sınırötesi harekâtın, neredeyse aylarca bitmeyecekmiş havası veren kurmay demeçlerinin hemen ardından bıçak gibi kesilmesi ABD’yi şaşırtmadı. Daha ziyade
Harekâtın bitirileceği yönünde kendilerine zaten verilmiş olan bilginin doğrulanmasından memnun bir havadaydılar.
O gün Washington’daydım. 
Türk Silahlı Kuvvetleri’nin operasyonların durdurulduğu açıklamasına tepkisini merak ederek aradığım bir Beyaz Saray yetkilisi, “Biz de bu açıklamayı bekliyorduk. Harekâtın mart içine uzamayacağı izlenimini Türklerden zaten almıştık. Kafa karıştıran demeçler oldu ama harekâtın hedefine sadık ve sınırlı kalmasını memnuniyetle karşılıyoruz” demekle yetindi.
Bu sözler, harekâtın boyutu, hedefleri, planlanan süresi ve bitiriliş şekli konusunda Türk medyasında yaratılan hava ile ABD’den görünenler arasındaki farkı da ima ediyordu aslında. 
Geçen hafta Washington’da yaptığım sınırlı sondaj ışığında bu farkın belirginleştiği birkaç noktayı şöyle sıralayabilirim:
BOYUT . ABD’liler harekâta katılan asker sayısının birkaç bini geçmediğini ifade ediyorlar. Bir yetkiliye resmi rakamın 10 bin olduğunu hatırlattığımda, “Operasyonun sınır içinde kalan destek unsurlarını da hesaplıyorlardır” cevabı aldım. 
Türk gazetelerinde “ABD 10 bin asker beklemiyordu, bozuldu” türünden yorumlar okumak mümkün. Ama Washington’da “Türk ordusu çok kalabalık girdi” diye şikayet edene rastlamadım; tam tersine, “Sandığınız kadar kalabalık değiller” diyorlardı.
HEDEFLER . Washington sınırötesi kara harekâtını teşvik etmedi ama pek de gönülden olmayan, koşullu bir ‘yeşil ışık’ yakıp hava sahasını açmakta da sakınca görmedi. 
Buradaki koşul harekâtın ‘sınırlı’ olmasıydı. ‘Sınırlı’dan kasıt da sürenin, asker sayısının, coğrafi alanın kısıtlanmasının yanı sıra hedeflerin de dar tutulmasıydı. 
Harekâtın hedefi ABD’lilere “Hava harekâtında zarar verilen bazı PKK kamplarının onarılarak yeniden işlevsel hale getirilmesini önlemek; havadan yaptığımız işi tamamlamak” diye anlatılmış. Iraklı sivillerin ya da peşmergelerin hedef alınmayacağı özellikle vurgulanmış. 
Dahası, yine Büyükanıt’ın dün dediği gibi, Kandil Dağı’na gidilmeyeceği, Türk askerinin Irak’ın içlerine yayılmayacağı, esasen havadan indirilen birliklerin belli bazı kampları hedef almakla yetineceği de ABD’lilerin bilgisi dahilindeymiş. 
Medyamız tam tersi senaryoları yaza yaza bitiremese de, ABD’liler Türk yetkililerden duyduklarına itibar etmeyi yeğlemişler.
SÜRE . Harekâtın planlanan süresi konusunda Washington’da birkaç kaynaktan işittiğim bir vurgu aklıma yer etti. Bir kaynak, “Mart ayına yayılmasını beklemiyorduk” dedi. Bir diğeri, “Mart ayı ‘diplomasi ayı’ olmalı, bu ay için planlanan görüşmeler harekât nedeniyle tehlikeye girmemeli” diyerek Irak Cumhurbaşkanı Celal Talabani’nin Ankara ziyaretinin harekât nedeniyle ertelenmemesini istediklerini yansıttı. 
Velhasıl, ABD’nin beklentisi başından beri harekâtın ‘marta sarkamayacağı’ idi. Askeri gereklilikten kaynaklı birkaç günlük bir sarkmanın ‘toleranslarının üst sınırı’ olacağını da zaten, ABD Savunma Bakanı Robert Gates’in Ankara’ya gelmeden Delhi’de yaptığı açıklama ele vermişti.
DEMEÇ SAVA?I . Washington’da ısrarlı sorularıma cevaben bana anlatılan hiçbir şey, ABD’nin son anda devreye girip Türk Silahlı Kuvvetleri’ni harekâtı kısa kesmeye zorladığını düşünmeme yol açmadı. Tam tersine, ortadaki görüntü tam da buyken, gerçeğin farklı olduğunu söylüyordu yetkililer. Ortada bir ‘kandırmaca’ vardı ama hangisiydi?
Amerikalılar ‘Harekâtı bitirin’ diye devreye girmişlerdi de bunu mu gizliyorlardı? Yoksa Türk Silahlı Kuvvetleri (ve gönül ister ki, hükümet) harekâtı 29 şubatta bitirmeyi zaten planlamıştı da, kamuoyuna yansıtılan “Bir gün de sürer bir sene de” edası ‘ABD bize ne yapacağımız söyleyemez’ ile ‘PKK kolay kolay çekilmeyeceğimizi sansın’ ekseninde çifte işlev mi görmüştü?
ABD’li yetkililerin tahmini, tahmin edeceğiniz gibi, tam da bu ikincisiydi. 
Onlara göre, ki dün bunu Orgeneral Büyükanıt da bunu doğruladı, ‘Türkler Gates’in demecine kızmışlardı” ve kamuoyu üzerinden misilleme yapıyorlardı.
Öyleyse, Gates neden öyle konuşmuştu? Harekâtın marta sarkmayacağını bilen ABD neden üst perdeden uyarılar yapmaya yeltenmişti? Başkan Bush neden ‘Derhal bitsin’ türünden bir açıklama yapmıştı?
Washington’daki bir yetkiliye göre, olan biten ‘demeç savaşı’ydı. Gates ve Bush aslında Türk yetkililerin zaten verdiği ‘sınırlı süre’ sözüne sadık kalmasından yana konuşuyorlardı. Ayrıca Orgeneral Büyükanıt’ın ve Başbakan Erdoğan’ın harekâtın ucunun açık olduğunu düşündürten demeçleri ile Türk medyasında yaratılan ‘İstediğimiz kadar kalırız’ havası da Washington’ı rahatsız etmişti.
IRAK FAKTÖRÜ . Bütün bu tabloda unutulmaması gereken bir de Irak faktörü var. Gerek Irak Cumhurbaşkanı Talabani, gerekse Irak Kürdistan Bölgesel Hükümeti Başkanı Mesud Barzani Bush ve ekibi üzerinden başından itibaren baskı kurdular. Bağdat’tan, Erbil’den, Süleymaniye’den Washington’a ‘Operasyona yeşil ışık yaktınız, ama Türkleri dizginlemelisiniz. Süreyi uzatmasınlar, alanı genişletmesinler’ mesajı gidiyordu.
ABD’li yetkililerden geçen hafta edindiğim izlenim, bu mesajın Gates’in Ankara’da tepki çeken o demecini de, Bush’un daha sonraki açıklamasını da tetiklediği yönünde. Amerikalılar o demeçlerle sadece Türkiye’ye değil, Irak’a da seslendiler; ‘Bakın, istediğiniz gibi Türkleri uyarıyoruz’ demeye getirdiler.
TEHDİT . Yazmaya bile gerek yok; ABD’li yetkililer Türkiye’yi ’Uzatırsanız; sıcak istihbaratı keseriz, hava sahasını kapatırız’ diye tehdit etmediklerini söylüyorlar.
Ama samimi izlenimim o ki, Türkiye sınırları çok iyi çizilmemiş, süresi, alanı, boyutu ABD’nin razı olabileceği çizgileri aşan bir harekâta girişseydi, alacağı cevap tam da buydu.
Başa dönersek, Türkiye’nin Irak’ta ‘ABD’nin etkisi olmayan’ bir harekât yapması bu aşamada imkânsız. Daha doğrusu bunu yapmak, Irak’a (ve ABD’ye) savaş ilanı anlamına gelir.
Eminim, Orgeneral Büyükanıt da bunu çok iyi biliyor. Ve eminim, yazının başındaki o sözü öyle söylemedi. Televizyonların ‘son dakika’ yazarlarının azizliğine uğradı.

04.03.2008</div>

Kaynak: [taraf.com.tr](http://www.taraf.com.tr:80/yasemin-congar/makale-harekatin-abdden-gorunusu-neden-yapildi-neden.htm), [web.archive.org (arşiv bağlantısı)](http://web.archive.org/web/20100723080908/http://www.taraf.com.tr:80/yasemin-congar/makale-harekatin-abdden-gorunusu-neden-yapildi-neden.htm)
# Topluma toslarlar, dünyadan dönerler ama...

*Yasemin Çongar 17.03.2008*

<div class="yazi">İdeolojik körleşme, bilgisizlik, çapsızlık, hukuk engellilik...

Bunların hepsinden mustarip bir iddianame var karşımızda.

Ama “Bu kadar irrasyonel olabilirler mi” dedirten iddianamenin arkası muhtemelen boş değil.

Orada, yine iddianamedeki bin bir zaafla malûl bir mekanizma duruyor.

Türkiye’deki değişimi hazmedemeyen, dünyanın çektiği ve toplumun gittiği yönü ne pahasına olursa olsun değiştirmek isteyen bir mekanizma bu. Derin devletin dehlizlerinin açığa çıkarılmasından rahatsız. Ergenekon operasyonunu durdurmak istiyor. Kürt meselesinin siyasi çözüm mecrasına sokulmasını önlemeye çalışıyor.

Ve görünen o ki, orduda, üniversitede, siyasette, medyada uzantıları var bu mekanizmanın.

Bu uzantılar, 27 Nisan muhtırasının ve Cumhuriyet mitinglerinin ters etki yaptığını gördüler. Bütün engelleme çabalarına rağmen, 22 Temmuz sandığında ve Cumhurbaşkanlığı seçiminde toplumun iradesinin tecelli etmesine kızdılar.

Ve şimdi, bazı aklıevvellerin 22 Temmuz öncesinde de gündeme getirdiği yolu deniyorlar; siyasetin akışını toplumun ve dünyanın gidişatının tersine çevirmek için Ak Parti’yi kapatmak istiyorlar.

Yargıyı kullanarak darbe yapmaya kalkışıyorlar.

***

Topluma toslamaya, dünyadan dönmeye mahkûm bir girişim bu.

Böyle olacağı daha ilk anda görüldü.

Taraf’ın Yargıtay Başsavcısı hakkında sürmanşetten yaptığı suç duyurusu, toplumun sağduyusu bu davayı peşinen reddettiği için bunca ses getirdi.

İş dünyası ve artık yaptığı yayınlar kimseyi şaşırtmayan birkaç bildik istisna dışındaki medya da, Ak Parti’nin kapatılmasına karşı çıkarken hem toplumun hem dünyanın nabzından etkilendi.

Batı’nın tepkisi net.

Britanya, “Bu dava Avrupa’ya aykırı” diyor. Almanya, yapılanı “halkın iradesine karşı” sayıyor. ABD ve AB Dönem Başkanlığı adına yapılan açıklamalar, 22 Temmuz’da alınan sonucu işaret ediyor.

Üstelik bunlar ilk refleksler.

Göreceksiniz, gün geçtikçe, iddianame Türkiye’de ve dünyada okunup da tezlerinin zayıflığı, gülünçlüğü, kabalığı daha iyi anlaşılınca, Yargıtay Başsavcısı ve arkasındaki mekanizma daha da çıplak hissedecek kendisini. Büsbütün yalnız kalacaklar.

***

Taraf olarak önceki günkü sürmanşetimizde iddianamenin içerdiği büyük hukuki zaafa dikkat çekmiştik.

Yargıtay Başsavcısı hakkında, daha sonra kendi önüne de gelecek olan ve henüz gerekçeli kararı yazılmamış Danıştay Davası’nı ‘delil’ konusu yapmakla görevini kötüye kullandığı gerekçesiyle suç duyurusunda bulunmuştuk.

Ardından, iddianamenin Cumhurbaşkanı Gül, Başbakan Erdoğan ve eski Meclis Başkanı Arınç’ı siyasetten yasaklamak için delil olarak gösterdiği demeçleri baştan sona okuyunca ifade özgürlüğünü ne kadar daraltsanız yine de suç sayılamayacak sözler çıktı karşımıza.

Bu ifadelere biz de aynen katılıyorduk. Onun için de “Suçsa biz de işliyoruz” manşetini attık dün.

Biliyoruz ki, Taraf’ın üstüne gittiği bu zaaflar zamanla çok daha geniş bir kesimin dikkatini ve tepkisini çekecek.

Biliyoruz ki, 28 ?ubat’ın hiç bitmemesini isteyenlerin operasyonu bu; ama bu kez elleri 28 ?ubat’takinden çok daha zayıf.

2008 Türkiye’si 1998’de Refah Partisi’nin kapatıldığı Türkiye değil.

Üstelik dünya da, dünyanın Türkiye’ye bakışı da on yıl öncekinden çok farklı.

Ve tabii, Ak Parti Refah Partisi değil.

Düşünsenize, on yıl önce kapatmaya çalıştıkları parti, Türkiye’yi ‘İslam dünyasına eklemleme niyetlisi’ olmakla itham edebildikleri; AB, ABD ve küreselleşme karşıtı sayılan bir partiydi.

Bir de bugünkü iddianameye bakın: “Küreselleşmenin merkez güçlerinin” ideolojisini paylaşmakla suçlanıyor Ak Parti.

ABD eski dışişleri bakanı Colin Powell, yolunu bulsa kendisini de siyasetten yasaklamaya yeltenecek darlıkta bir zihniyetin salvolarından payını alıyor.

Başsavcı, “Bana cahil derler, zekâmla alay ederler” diye hiç korkmamış olmalı ya da her yanlışın popüler jargona yerleştiği andan itibaren doğruya dönüştüğünü sanmalı ki, Başbakan Erdoğan’ı “Büyük Ortadoğu
Projesi’nin (BOP) eş başkanı” olmakla itham ediyor.

Dünya, bu bölümleri okur da gülmez mi?

“BOP” adıyla kastedilen Genişletilmiş Ortadoğu Girişimi’nin diğer eş başkanları İtalya ve Yemen’in yetkilileri bu ‘suçlama’ karşısında kahkahaya boğulmaz mı?

***

Dedim ya, iddianame dünyada ve Türkiye’de sabırla, şaşkınlıkla ve ister istemez bol bol gülerek okunsun hele, iddianameyi yazanlar, yazdıranlar cascavlak kalacaklar.

Bunu biliyoruz. Bildiğimiz için de içimizdeki ses ister istemez soruyor:

Acaba kendilerini bu zor durumdan kurtarmak için başka bir plan yapacaklar mı?

Acaba mekanizmanın yayın organlarından biri olduğu izlenimi veren Cumhuriyet’in ima ettiği şeyden korkmalı mıyız?

Daha önce, tehditkâr bir üslupla Yargıtay Başsavcısı’nı Ak Parti’ye karşı göreve çağıran bu ‘gazete’, iddianameyi alkışlayan dünkü başyazısında, amaca “yalnız hukukla ve davalarla” ulaşmanın mümkün olmadığını söylerken ne kastediyordu?

Ak Parti’yi kapatma girişiminin topluma toslayıp dünyadan döneceğini görenlerin başka yöntemler de deneyebileceği sonucunu mu çıkarmalıyız bundan?

Ergenekon’u korumak isteyenler, toplumun ve dünyanın gayrımeşru ilan ettiği girişimlerini farklı bir zemine oturtmak için, suç işleyip işleterek o zemini hazırlamaya kalkışabilirler mi?

Yeni bir “faili meşhur” mu bekliyor bizi?

18.03.2008</div>

Kaynak: [taraf.com.tr](http://www.taraf.com.tr:80/yasemin-congar/makale-topluma-toslarlar-dunyadan-donerler-ama.htm), [web.archive.org (arşiv bağlantısı)](http://web.archive.org/web/20100723080930/http://www.taraf.com.tr:80/yasemin-congar/makale-topluma-toslarlar-dunyadan-donerler-ama.htm)
# Darbeyi durdurmanın tek yolu Ergenekon’u çökertmek

*Yasemin Çongar 21.03.2008*

<div class="yazi">İstanbul griydi dün.
Ama öyle koyu, karanlık bir gri değil.
Gök alçalmamıştı.
Beyaz bir ışık, şehri mağrur bir yükseklikten örten mesafeli bulutlardan süzülüyor, etrafa pırıltısız, duru bir aydınlık veriyordu.
Boğaz’ı geçerken, gümüşî sulara bakıp “Sen yazını İstanbul’un griliğiyle başlat” dedi Fulya Atalay.
Bahçeşehir Üniversitesi’nden gazeteye dönüyorduk.
Cengiz Çandar, Eser Karakaş ve Seyfettin Gürsel’le buluşup Ak Parti’yi kapatma girişiminin Türkiye’de nasıl bir iktidar mücadelesine tekabül ettiğini ve kavganın önümüzdeki dönemde nasıl gelişebileceğini konuşmuştuk.
Taraf’ta yarın okuyacağınız bu sohbetin havası, İstanbul’un dünkü hali gibiydi biraz.
Gri günler yaşıyoruz.
Ve biliyoruz ki, Türkiye’yi kendi kafalarının içi gibi kapalı, basık, karanlık günlere taşımak isteyenler taarruzda.
Bu taarruzu “hukukun üstünlüğüne saygı” diye sineye çekmemizi öğütleyen ortaklarıyla birlikte darbe yapmaya çalışıyorlar.
Bu hukuksuz yargı darbesi önlenebilir mi?
Çandar, Karakaş ve Gürsel bir noktada hemfikirdiler:
“Ak Parti’yi kapatma girişimi hukuki değil, siyasi bir girişim. Kapatmaya karşı mücadele de esasen siyasi olmalı.”
Bu mücadele büyük bir demokrasi hamlesini gerektiriyor.
Hemen şimdi.
“Avrupa Birliği sürecini hızlandıracak reformlar, 301’in kalkması, Kürt meselesinde siyasi çözüm adımları ve sivil anayasa için daha fazla oyalanmamak...”
Çandar, Karakaş ve Gürsel’e göre demokrasi hamlesi bunları içermeli.
Ama böyle bir hamle bile yargı darbesini durdurmayabilir artık.
İçinde hem karayı hem maviyi gizleyen bu gri günlerin hangisini doğuracağını çok daha temel bir hesaplaşma belirleyecek çünkü.
Adı Ergenekon olan bir hesaplaşma.

***

Bulutlardan süzülen ışığı kuvvetlendiren, mavilik umudunu besleyen gelişmeler de oluyor.
İhmalleriyle Hrant Dink cinayetini kolaylaştırdıkları gerekçesiyle yargılanan iki jandarma istihbaratçısının dünkü itirafı böyle bir gelişme.
İki istihbaratçı, Dink’in öldürüleceği bilgisini suikasttan önce dönemin Trabzon İl Jandarma Komutanı Albay Ali Öz’e aktardıklarını ve gerçeği söylememeleri için üstlerinden baskı gördüklerini açıkladı.
Davanın seyrini değiştirebilecek bir itiraf bu.
İki istihbaratçının ifadesi, Hrant Dink’i devletin içine yuvalanmış bir cinayet şebekesinin öldürttüğünü düşündürüyor.
Suikastın çete marifeti olduğu kuşkusunu besleyen diğer ipuçlarıyla birleştiğinde, açıkça Ergenekon’u işaret ediyor.

***

Değil Ergenekon’u işaret etmeyi, devletin derinlerindeki suç örgütüne doğrudan neşter vuran gelişmeler de oluyor son günlerde.
Taraf’ın dünkü manşetine dönüp tekrar bakın.
Başka hiçbir gazetenin yazamadığını yazdık o manşette.
Danıştay davasının sanığı Alpaslan Arslan’ın Ergenekon çetesiyle bağlantılı olabileceği kuşkusuyla sorgulandığını duyurduk.
Daha önce de yazmıştık.
Danıştay cinayeti ile Ergenekon dosyalarının birleştirilmesini gerektiren onca delile rağmen bunun yapılmamasını ve Arslan’ın “dindar bir meczup” olduğu imasıyla apar topar mahkûm edilmesini sorgulamıştık.
Daha sonra Yargıtay Başsavcısı Abdurrahman Yalçınkaya Ak Parti aleyhindeki iddianamesinde sonucu kesinleşmemiş Danıştay davasına yer verip Arslan-Ergenekon bağlantısını örtbas etmeye çalışınca, hakkında görevi kötüye kullandığı gerekçesiyle suç duyurusunda bulunduk.
Bugün de Ergenekon’u soruşturan Savcı Zekeriya Öz’ün, sadece Alpaslan Arslan’ı değil, dava sanıklarından Süleyman Esen ve Osman Yıldırım’ı da uzun uzadıya sorguladığını yazıyor Taraf.
Adnan Keskin’in haberini okursanız, göreceksiniz.
Danıştay cinayeti davasının arkasındaki devlet elinin gizlenmesi için yapılmadık kalmadı.
Ankara 11. Ağır Ceza Mahkemesi verdiği mahkûmiyet kararıyla cinayeti aydınlatmadı, karanlıkta bıraktı.
Tıpkı Hrant Dink cinayeti davasında olmasından korktuğumuz gibi.

***

Bir yandan korkuyoruz, evet.
Grinin karaya dönüşebildiğini biliyoruz.
Ak Parti’yi kapatma girişiminin Ergenekon operasyonuyla bağlantısını kurmamızın birilerini çok kızdırdığını da biliyoruz.
Ergenekon operasyonu ilerlerse, bugün kapatma davasını hararetle savunan birilerinin çete bağlantısının ortaya çıkması bizi hiç şaşırtmayacak.
Ve operasyonun ilerlemesini önlemek isteyenlerin yeni suçlar işlemeyeceğinin bir garantisi yok.
Ama biliyoruz ki, bir yüksek yargı makamı hukuk adına hukuku çiğneyerek demokratik siyasetin rotasını değiştirmeye kalkarsa, demokratik siyasetin ayakta kalmak için kavga etmekten başka çaresi kalmaz.
Bu kavganın bugünün Türkiyesi’ndeki adı Ergenekon.
Demokrasimizin geleceği çetenin çökertilmesine bağlı.
Berrak mavi umudumuz orada.

21.03.2008</div>

Kaynak: [taraf.com.tr](http://www.taraf.com.tr:80/yasemin-congar/makale-darbeyi-durdurmanin-tek-yolu-ergenekonu-cokertmek.htm), [web.archive.org (arşiv bağlantısı)](http://web.archive.org/web/20100723080847/http://www.taraf.com.tr:80/yasemin-congar/makale-darbeyi-durdurmanin-tek-yolu-ergenekonu-cokertmek.htm)
# Körleştiren simetri, kapatma davası ve Ergenekon

*Yasemin Çongar 25.03.2008*

<div class="yazi">Dağların siluetini, binaların cephesini, insanların yüzünü, aynadaki görüntümüzü simetrilerine indirgeyerek algılıyoruz çoğu zaman. 
İlk resimlerimizi çizdiğimiz o erken yaşlardan itibaren inatla bize öğretilen simetri arayışından kurtulamıyoruz çünkü.
Giderek marazi bir hal alıyor bu arayış; öyle bir hastalık ki bu, zamanla bulunduğumuz mekândaki asimetrilere tahammülsüz hale getiriyor bizi.  
Her yerde simetri kurma, her ilişkiyi simetrik kılma derdine düşüyoruz.
Simetriyle sınırlanmış bir algının tembelliğine alıştığımızdan, hayatın kaçınılmaz asimetrisini es geçebildiğimiz ölçüde rahat ediyoruz.
Asimetriyi yok etmeye çalıştıkça ilişkilerimizde doğallığı, mekânlarımızda estetiği yitirdiğimiz hiç aklımıza gelmiyor.
Simetrinin hayatın olasılıklarını sınırlama, algımızı daraltma işlevi gördüğünü anlamıyoruz.

				*  *  *

Simetri tembelliği siyasi algımızı sınırladığında aslında siyaseten körleşiyoruz.
Ak Parti aleyhine açılan kapatma davası ile Ergenekon soruşturmasına ilişkin kimi haber ve yorumlara sinmiş simetrik bakış tam da bunu hedefliyor.
Bu haber ve yorumlar simetriye olan zaafımızdan yararlanıp bizi körleştiriyor.
Ergenekon ve Ak Parti arasında simetrik bir ilişki kurmamız, çete soruşturması ile parti kapatma davasını eşdeğer hukuki süreçlermiş gibi algılamamız, devletin içine uzanan bir suç örgütü ile yasal bir siyasi partiyi aynı kefede değerlendirmemiz hedefleniyor. 

				* * *

Ergenekon’un kollarının, başının deşifre olmasını nedense istemediği izlenimi veren, Ak Parti’nin kapatılmasındansa rahatsız olmayacakmış gibi gözüken bir çevrenin yazıp söyledikleri karşısında basit mi basit bazı gerçekleri kendimize hatırlatmamız gerekiyor belki de.
En ilerisinden anaokulu seviyesinde bir egzersiz bu, ama galiba yapmalıyız.
Basit soruların basit cevaplarını zihnimizin kayıtlarına geçirmeliyiz.
Ak Parti nedir? 
Bir siyasi parti; kendisine siyaset kulvarında muhalefet edilebilecek, yaptıklarının hesabını sandıkta vermesi gereken yasal bir örgüt; silahlı değil ve şiddet uygulamıyor.
Ergenekon nedir? 
Bir suç örgütü; silahlı eylemlerle, cinayetlerle ülkenin gidişatını, siyasetin akışını değiştirmeye çalışan gizli bir çete.
Ak Parti’nin kapatılması davası nedir?
?iddeti yöntem olarak benimsemeyen her siyasi partinin kapatılmasında olduğu gibi demokratik siyasete karşı bir girişim; siyasetin akışını yargı eliyle değiştirmeye çalışan bir darbe denemesi.
Ergenekon soruşturması nedir?
?iddet kullanıp istikrarsızlık yaratarak siyasetin akışını değiştirmeyi ve darbe zemini hazırlamayı denediğinden, bu amaçla bugüne dek birçok suikastı, saldırıyı planlayıp gerçekleştirdiğinden kuşkulanılan, sivil-asker bürokraside, siyasette, iş dünyasında, medyada uzantıları olduğu sanılan bir çetenin ortaya çıkarılması çabası.
Ak Parti aleyhindeki iddianame nedir?
Partinin ve yetkililerinin ‘laiklik karşıtı eylemlerin odağı’ haline geldiği iddiasını eylemlerden ziyade kamuoyu önünde söylenmiş ve söylendiğinde kovuşturmaya uğramamış sözlere dayandıran bir kupürler manzumesi. 
Ergenekon aleyhindeki iddianame nedir?
Henüz yazımı tamamlanmadı ve içeriğini bilmiyoruz; ama soruşturmadan yansıyanlara bakarak birilerinin meşru platformda verdiği demeçlerle sınırlı kalmayacak, doğrudan şiddet eylemlerini kapsayacak ithamlara yer vereceğini kolaylıkla tahmin edebiliyoruz.

				* * *
Her ilişki simetrik değildir.
Ak Parti’yi kapatma davası ile Ergenekon soruşturmasının simetrik süreçler olmaması, aralarında hiçbir ilişki olmadığı anlamına gelmiyor.
Ak Parti aleyhindeki iddianamenin, henüz dava açılmadan, Ergenekon’un fikir babası olduğu gerekçesiyle yargılanabileceği belirtilen bir yazara ve çetede üst düzey yöneticilik yaptığı iddiasıyla tutuklanan bir siyasi parti liderine gönderilmiş olduğu bilgisi basbayağı bir ilişkiyi ima ediyor.
Öte yandan, içinde emekli ve muvazzaf subayların, gazetecilerin, en üst kademelerde görev yapmış bürokratların ve siyasetçilerin olduğu söylenen bir derin devlet yapılanmasının üstüne gitmek, sadece kararlı bir yargıcı değil, hiç kuşkusuz o yargıcın elini tutmayacak kararlı bir siyasi iradeyi de gerektiriyor.
Ergenekon soruşturmasının ilerlemesini istemeyenlerin bu siyasi iradenin kırılmasından memnun olacağı aşikâr.
Aynı şekilde siyasetin rotasının yargı darbesiyle değiştirilmeye çalışıldığı bir ortamda, siyasi iradenin darbecileri azmettirdiğinden kuşkulandığı bir çetenin üzerine gitmekte daha kararlı davranmasına da şaşırmamak gerek.
Bu bakışla, Ak Parti aleyhindeki davayla Ergenekon soruşturması arasında bir ilişki kurmak mümkün, hatta kaçınılmaz.
Ama bu ilişkiyi simetrik taraflar arasında bir düello gibi algılamamızı isteyenlerin derdi başka. 
“Biz Ergenekon’a da Ak Parti’ye de karşıyız” deyip köşenize çekileceğimizi umuyor onlar.
Yanılıyorlar.
Çünkü biz bu hesaplaşmanın, esasen rejimin demokratikleşmemesine bel bağlamış bir azınlıkla, çıkarını istikrar ve demokraside gören çoğunluk arasında olduğunu biliyoruz.  
Biliyoruz ki evrensel anlamda bir hukuk devleti olabilmemiz çetenin çökertilmesine,
bu asimetrik savaşı demokrasinin kazanmasına bağlı.

25.03.2008</div>

Kaynak: [taraf.com.tr](http://www.taraf.com.tr:80/yasemin-congar/makale-korlestiren-simetri-kapatma-davasi-ve-ergenekon.htm), [web.archive.org (arşiv bağlantısı)](http://web.archive.org/web/20100723080917/http://www.taraf.com.tr:80/yasemin-congar/makale-korlestiren-simetri-kapatma-davasi-ve-ergenekon.htm)
# Darbecilerle uzlaşmak darbeyi davet eder

*Yasemin Çongar 28.03.2008*

<div class="yazi">İlhan Selçuk bir yazar. 
Ak Parti hükümetinden hoşnut değil.
Bu hükümetten kurtulmak istiyor.
Kurtulmanın formülünü 7 ?ubat 2008 günü, yani Ak Parti aleyhinde kapatma davası açılmasından beş hafta önce şöyle anlatmış:
“Her şey elden gidiyor. Tuhaf bir durum var. Bakalım ne olacak? ?imdi yalnız iki tane şey var. Eğer kapatma davası açılırsa, bir de üstüne ekonomik kriz gelirse, Türkiye biraz karışırsa belki bir umutlar doğabilir yani. Çünkü normal yollardan bunları mümkün değil yani.”
İlhan Selçuk 8 ?ubat’ta daha da geliştirmiş bu formülü:
“İç savaş olmaz da, yani bir noktada eğer ortalık karışırsa, hem ekonomik hem siyasi olarak. Belki asker gelirse bir şey olabilir.”
İlhan Selçuk Ergenekon soruşturması kapsa-mında geçen hafta gözaltına alındı, ifadesine başvuruldu, bir buçuk gün sonra salıverildi.
Serbest kalınca ilk iş Başbakan Erdoğan’a ‘uzlaşma’ çağrısı yaptı.
Daha bir buçuk ay önce ne pahasına olursa olsun kurtulmayı istediği hükümeti yumuşamaya davet etti.
Ak Parti’den kurtulmak için “kapatma davası açılmasına, ekonomik kriz çıkmasına, Türkiye’nin karışmasına ve askerin gelmesine” bel bağladığını özel konuşmalarında anlatmış, üstelik bu beklentiyi ima eden köşe yazıları da yazmış olan İlhan Selçuk gözaltı sonrası gerginliğin düşürülmesini istiyordu. 
Tuhaflığın farkında mısınız?
***
Doğu Perinçek bir siyasi partinin genel başkanı. 
Ergenekon soruşturması kapsamında tutuklandı.
Sorgusu sürerken yaptığı yazılı açıklamada, soruşturmayı yürüten Savcı’yı ve ekibini suçladı: 
“(Türk Silahlı Kuvvetleri’nin) bugünkü ve geçmiş komuta kademesine suç atmak için özel çaba içindeler. Bu görevi aldıkları sorularından ve araştırmalarından ortaya çıkıyor. Orduyu suçlu gösterecek kanıtlar peşindeler. Türkiye’nin birliğini savunan orduya ve milli kuvvetlere karşı bu Ergenekon operasyonunu yürütmektedirler.”
Devletin içine uzanan ve birçok istikrarsızlaştırıcı eylemden sorumlu olduğundan kuşkulanılan bir suç örgütünü ortaya çıkartma amaçlı hukuki soruşturmayı böyle kötülerken adeta orduyu yardıma çağırıyordu Perinçek.
Sonra öğrendik ki, Perinçek’in lideri olduğu İşçi Partisi binasında yapılan aramalarda CD’ler ele geçmiş.
Bu CD’lerde Yargıtay Başkanlığı binasının güvenlik sistemini ayrıntılarıyla ortaya koyan bir kroki de var.
O krokiyi daha önce yayımladık. 
İşçi Partisi’nde bulunan CD’lerdeki bir başka dokümanı da bugünkü manşetimizden öğreniyorsunuz.
Ergenekon soruşturmasını yapanları ‘ordu düşmanlığı’ ile suçlayan Perinçek’in partisinde Genelkurmay Başkanı Org. Büyükanıt’ın henüz Kara Kuvvetleri Komutanı’yken yaptığı iki yurt gezisiyle ilgili koruma planını gösteren dokuz sayfalık bir belge bulunmuş.
Bir siyasi parti neden Kara Kuvvetleri Komutanı’nı gözetler?
Org. Büyükanıt’ın ne şekilde korunacağına ilişkin ayrıntılı belgeler neden ve nasıl bir siyasi partinin eline geçer?
Yargıtay binasının krokisinin bir siyasi parti genel merkezinde işi ne?
Ve bu belgeleri bulunca bu soruları soran bir Savcı neden “orduya karşı” olmakla suçlanır?
Tuhaflığın farkında mısınız?
***
Ergenekon denen suç örgütünde devletin en tepesine tırmanmış bürokratların, siyasetçilerin, emekli ve muvazzaf subayların, işadamlarının, gazetecilerin rol almış olması bizi şaşırtmayacak.
Bunların ortaya çıkarılmasını hedefleyen bir soruşturmaya en başta bürokrasinin, siyasetin, ordunun, iş dünyasının, akademinin, medyanın sahip çıkması gerekmez mi?
Bütün bu kurumların kendi içlerindeki suçlulardan arınıp temizlenmek istemesi beklenmez mi?
Sadece ve sadece suçluların telaşlanması gerekmez mi?
Peki, ne oluyor?
Geri adım çağrıları, uzlaşma buyrukları, sağduyu terennümleri gırla gidiyor. 
“Ergenekon’da frene basın” diye fısıldayan bir güruhla karşı karşıyayız sanki.
Ve siyasetten, ordudan, bürokrasiden, iş dünyasından, akademiden, medyadan, evet özellikle de medyadan güçlü bir “Temiz Eller” çığlığı yükselmiyor.
Tuhaflığın farkında mısınız?
***
Özden Örnek eski Deniz Kuvvetleri Komutanı.
Günlük tutma alışkanlığı var.
2004’te henüz muvazzafken, dönemin Kara Kuvvetleri Komutanı Aytaç Yalman ile Jandarma Genel Komutanı ?ener Eruygur’un öncülüğünde “Sarıkız” kod adlı bir askeri darbe planlandığını günlüğüne yazmıştı.
“Sarıkız” başarılamayınca “Ayışığı” kodlu bir diğer darbe girişiminin bu kez Eruygur tarafından planlandığını da Örnek’in günlüğünden okumuştuk.
Çünkü geçen yıl Nokta vardı.
Darbe günlüklerini ele geçirip yayımlamakla Türkiye’nin gelmiş geçmiş en cesur gazetecilik örneklerinden birini veren sorumlu bir dergi vardı.
Taraf’ın dünkü manşeti  “Darbe belgelendi” diyordu.
Kısa, yalın, tüyler ürpertici.
Nokta’nın askeri savcılık emriyle basılmasını ve ardından yayın hayatına son vermesini hazırlayan darbe günlüklerinin otantik olduğu belgelenmişti.
O günlüklerin Özden Örnek’in bilgisayarından çıktığı İstanbul Emniyeti’nce kanıtlanmıştı.
2004’te, Türk Silahlı Kuvvetleri’nin en üst kademedeki komutanlarının iki ayrı darbe planı yaparak suç işlediklerinin kanıtıydı bu.
Peki, bu manşeti ne izledi?
Medyanın geri kalan kısmından yükselen ‘tıs’ sesi.  
Birkaç onurlu istisnayı bir yana bırakırsak gazete ve televizyonların çoğunluğu, dört yıl önce ordunun tepesinde darbe planladığının kesinleşmesine bu tepkiyi verdi:
Tıs.
Kısa, yalın, tüyler ürpertici.
Çünkü onların gündeminde ‘uzlaşma’ çağrısı vardı.
Sağduyulu olmalıydık.
Herkes, başta da Başbakan Erdoğan, bir adım geri atmalıydı.
Ergenekon soruşturmasına sahip çıkmanın sırası değildi galiba.
Çetenin orduya uzandığını düşündüren haberler yapmanın mânâsı yoktu.
Darbeci zihniyete karşı çıkmamalı, aksine onunla uzlaşmalıydık.
Tehlikenin farkında mısınız?

28.03.2008</div>

Kaynak: [taraf.com.tr](http://www.taraf.com.tr:80/yasemin-congar/makale-darbecilerle-uzlasmak-darbeyi-davet-eder.htm), [web.archive.org (arşiv bağlantısı)](http://web.archive.org/web/20100723080842/http://www.taraf.com.tr:80/yasemin-congar/makale-darbecilerle-uzlasmak-darbeyi-davet-eder.htm)
# “İçteki ve dıştaki tüm demokratlar Ak Parti’ye yüksek sesle destek vermeli”

*Yasemin Çongar 02.04.2008*

<div class="yazi">Başlıktaki ifade Joost Lagendijk’a ait. Hollanda YeşilSol Partisi’nden Avrupa Parlamentosu üyesi ve Türkiye-Avrupa Birliği Karma Parlamento Komisyonu Eşbaşkanı Lagendijk’la dün öğleden sonra konuştuk.
Toplumsal iradeye karşı yüksek yargı eliyle yapılan darbe girişimine Anayasa Mahkemesi’nin de katıldığını ilan eden karar daha yeni açıklanmıştı.
Lagendijk, “Türkiye’nin Avrupa Birliği’ne Katılımı” konulu Wilton Park konferansına katılmak üzere geldiği İstanbul’a iner inmez almıştı haberi.
?aşırmamıştı.
Üzgün, öfkeli ve net konuşuyordu.
Bugünkü yazımı tümüyle Lagendijk’la söyleşimize ayırıyorum.

***

Kararı nasıl karşıladınız?

Çok kötü oldu. Anayasa Mahkemesi Türkiye için çok kötü bir karar verdi. Türkiye’nin dışarıdaki imajı açısından çok kötü oldu. Türkiye’de demokrasinin gelişmesi açısından çok kötü oldu. Kısa vadede kesinlikle çok kötü bir karar bu.

Ya uzun vadede?

Müzmin bir iyimser olarak, bu kötü kararın uzun vadede ibretlik bir vaka oluşturacağını ve Türkiye’nin siyasi kavgayı mahkemelere taşımamak gerekeceğini zaman içinde öğreneceğini tahmin ediyorum.

Kapatma davasının kabulünün anlamı ne sizce?

Bu karar 22 Temmuz seçimlerinin sonucunu tersine çevirme amacını taşıyor.

Davanın görülecek olması Türkiye-AB ilişkilerini nasıl etkiler?

Bu karar, Avrupa Birliği içindeki Türkiye karşıtlarının eline müthiş bir koz verdi; herkesten çok onların işine yaradı. Bunu sonuna kadar Türkiye aleyhine kullanacaklardır. Parti kapatma davası açan bir ülkenin Avrupa Birliği’nde yeri olmadığını söyleyeceklerdir.

İktidar partisini böyle bir iddianameyle kapatmaya kalkan bir ülkenin AB’de yeri var mı?

Tabii, Avrupa Birliği ile ilişkinin nihai olarak nasıl etkileneceği Anayasa Mahkemesi’nin nihai kararına bağlı. Ama bu davanın görülecek olması bile sürece zarar verecek. Ve eğer Ak Parti kapatılırsa, Türkiye ile üyelik müzakerelerinin askıya alınması gündeme gelebilecektir. Böyle bir durumda, Türkiye’nin Avrupa Birliği’ne üyeliğini en çok isteyenlerin bile, müzakerelerin devamı yönünde ağırlık koyması çok zor olur. Ak Parti kapatılırsa Türkiye-AB ilişkisi büyük kriz yaşar.

Anayasa Mahkemesi’nin Ak Parti’yi kapatma kararı almaması sizce mümkün mü?

Bu sürecin nasıl işletildiğini takip edince, Anayasa Mahkemesi hakimlerinin vereceği kararın iyi yönde olacağını ummak için fazla neden yok. Ama tabii sürecin nasıl ilerleyeceğini çok yakın takibe alacağız.

Sizce bu noktadan sonra Ak Parti’nin kapatılması önlenebilir mi?

Bu davanın çok kötü olduğunu düşünen içte ve dışta herkese büyük görev düşüyor. İçteki ve dıştaki tüm demokratlar şimdi seslerini Ak Parti’ye destek vermek için yükseltmeli. Biz Avrupa Birliği’nde bu sesi yükseltmeliyiz; ABD de mutlaka yapmalı bunu.

Ak Parti ne yapabilir?

?imdi her şey parti kapatmayı zorlaştıracak anayasa değişikliğinin ve bunun olası bir referanduma sunulmasının zamanlamasına bağlı olacak. Eğer Ak Parti’nin kapatılmasını önleyecek tek bir şey varsa, o da anayasa değişikliğinin ve referandumun, Anayasa Mahkemesi’nden beklenen kapatma kararı çıkmadan yapılabilmesidir.

AB böyle bir mini anayasa değişikliğini destekler mi?

(AB Komisyonu’nun genişlemeden sorumlu üyesi) Olli Rehn bu konuda çok net konuştu. Avrupa, Ak Parti’nin siyasi partilerin kapatılmasına karşı atacağı adımı destekleyecektir. Bu davanın önünü kesmenin demokratik yolu bu.

Türkiye’de muhalefet partileri böyle bir mini paketin önünü kesmeye çalışacaktır...

Evet. Parti kapatmayı zorlaştıran anayasa değişikliğinin zamanlaması ve gerekçesi sorgulanacaktır tabii. Ancak Ak Parti’nin kapatılmasını önlemenin tek yolu bu olduğuna göre Avrupa buna destek verecektir. Ak Parti önce kendisini kapatılmaktan gerekirse halkoyuyla kurtarmalı, sonra anayasayı tümden değiştirmelidir. Avrupa Birliği standartlarında bir anayasanın ve yasaların yapılabilmesi için önce durdurulması gereken bir kapatma davası var.

01.04.2008</div>

Kaynak: [taraf.com.tr](http://www.taraf.com.tr:80/yasemin-congar/makale-icteki-ve-distaki-tum-demokratlar-ak-partiye.htm), [web.archive.org (arşiv bağlantısı)](http://web.archive.org/web/20100723080913/http://www.taraf.com.tr:80/yasemin-congar/makale-icteki-ve-distaki-tum-demokratlar-ak-partiye.htm)
# Yüksek yargı mensuplarının vicdanları rahat mı?

*Yasemin Çongar 08.04.2008*

<div class="yazi">Geçen hafta boyunca hep aynı yastıktan hep aynı manzaraya baktım.
Pencerenin pervazına uzanan dalları “Bak artık nisan” dercesine her gün biraz daha serpilen güzelim bir erguvanla trenlerin artık sık uğramadığı yaşlı bir istasyondan ibaretti gördüklerim.
Yatağıma dağılmış, bitkinlikten yarım yamalak okuyabildiğim gazetelerin anlattığı kaostan bihaber bir memleket köşesiydi bu.
Sakindi; sükûnete davet ediyordu.
O sükûnet içinde, ateşin ve ağrıların dayattığı hayat muhasebesini yaparken bu kaosun bir yerinde rahatsız vicdanlar olduğuna inandım.
				
				*  *  *

Bir darbe süreci yaşıyoruz. 
Yüksek yargı eliyle seçim sandığının hükmünü bertaraf etmek için yapılan bir darbe bu.
Her ağızlarını açtıklarında hukukun üstünlüğünden dem vuran darbe destekçileri de, darbe icracıları da çok iyi biliyor ki hukuk bu süreçte sadece bir örtü. 
Ak Parti aleyhindeki kapatma davası hukuka rağmen başlatıldı; hukuka rağmen ilerleyecek.
Tabii, savunma yapmaya hazırlanan Ak Parti yöneticileri de farkında durumun.
Haklarındaki iddianame, hukuku çiğnedikleri için değil, ikinci kez ve üstelik daha büyük bir halk desteğiyle hükümete geldikleri için hazırlandı.
Suçları, o gülünç kupür derlemesine malzeme oluşturan demeçler değil; suçları iktidar olmaya yeltenmek.

				*  *  *

Herkesin her şeyin farkında olduğu böyle bir ortamda vicdanlar rahat eder mi?
Hukukun üstünlüğünün bir darb-ı mesele dönüştüğünü gören bir hukukçu huzur duyabilir mi?
Kendisini darbenin icracısı konumunda bulan yüksek yargı mensupları geceleri rahat uyuyabilir mi?
Diyeceksiniz ki, TESEV’in Yargıda Algı ve Zihniyet Araştırması’nı hatırla: “Adaletten önce devlet” diyen bir mantığın temsilcisi onlar; hukuku kullanarak siyasete darbe yaptıklarında asli görevlerini yerine getirdiklerine inanıyorlar.
Ya hepsi öyle değilse?
Ya aralarında istisna varsa?
Ya bazı yargıçlar baskı altında tutulmaktan rahatsızsa?
 
				*  *  *

Bugün birinci sayfamıza taşıdığımız “Yargıtay harekâtta” haberini okuyun. 
Ergenekon operasyonu kapsamında tutuklu bulunan Ümit Sayın’ın 18 şubatta verdiği şu muştuları kafanıza kaydedin: 
“Yargıtay Başkanı Genelkurmay’a çağrıldı; Harekât Başkanı’yla görüştü... Artık ordu muhtırasız darbe yapacak.. Danıştay, Sayıştay, Yargıtay eliyle mesaj verilecek...” 
?aşırmadınız değil mi?
Peki, korkunç değil mi şaşırmamanız?
Herkesin her şeyin farkında olduğu bir ortamda kimseyi şaşırtmayan bu tür muştuların yüksek yargı mensuplarının vicdanını hiç ağırlaştırmaması daha da korkunç olmaz mı peki?
Bu mümkün mü gerçekten?

				*  *  *

Mümkün olduğunu sanmıyorum.
Bu kaosun orta yerinde rahatsız, hem de çok rahatsız bazı vicdanlar var; ben öyle inanıyorum.
Mesela, Anayasa Mahkemesi’nin geçen yılki o evlere şenlik 367 kararına imza koyan yargıçlar arasında bu ahlaki yükü aylardır sessizce taşıyanlardan bazılarının artık çok zorlandıklarını düşünüyorum.
Ve umuyorum ki, bir gün konuşacaklar.
367 kararını almaları kendilerine yukarıdan tebliğ edildiğinde, neden “Bunu torunlarıma anlatamam” diye gözyaşlarıyla itiraz ettiklerini anlatacaklar örneğin.
Bu kararı kendilerine tebliğ edenin kim olduğunu da öğreneceğiz o zaman. 
Anayasa Mahkemesi’nin neyle tehdit edildiğini de birinci elden bileceğiz.
Acaba anlatılanlar doğru mu?
Dönemin kuvvet komutanlarından biri, Türk Silahlı Kuvvetleri’nin meşrebine uygun saymadığı bir siyasetçinin Çankaya’ya çıkmasını önlemek için Anayasa Mahkemesi’ne görev verdi mi?
Bu göreve, “Olmaz paşam” diye karşı çıkan yargıçlar kimdi?
İtiraz edenlerin, “367 kararını çıkartmazsanız, ordu yönetime el koyacak” diye darbe tehdidiyle bastırıldığı rivayeti rivayetten mi ibaret?
Bu soruların yanıtını bir gün öğreneceğiz.
Herkesin her şeyin farkında olduğu bu darbe sürecinde, öğrendiklerimiz muhtemelen yine şaşırtmayacak bizi.
Ama en azından bu memleketin rahatsız vicdanları sükunete davet etme gücüne inancımız pekişecek.

08.04.2008</div>

Kaynak: [taraf.com.tr](http://www.taraf.com.tr:80/yasemin-congar/makale-yuksek-yargi-mensuplarinin-vicdanlari-rahat-mi.htm), [web.archive.org (arşiv bağlantısı)](http://web.archive.org/web/20100723080954/http://www.taraf.com.tr:80/yasemin-congar/makale-yuksek-yargi-mensuplarinin-vicdanlari-rahat-mi.htm)
# Gül’ün tavsiyesi,  Barroso’nun mesajı

*Yasemin Çongar 11.04.2008*

<div class="yazi">Satır araları önemlidir. 
Cumhurbaşkanı Abdullah Gül’ün dün Türkiye-Avrupa Birliği Karma İstişare Komitesi toplantısında yaptığı konuşma, içerdiği dolaysız mesaj kadar, satır araları nedeniyle de özel bir önem taşıyordu.
Türkiye’nin Avrupa Birliği’ne entegrasyonu için gerekli reformlardan yana konuşan Gül, “Millet olarak reform sürecinde ara vermeksizin koşar adımlarla gitmemizi tavsiye ediyorum” dedikten sonra bu sözlerini açıklama gereği duydu:
“Bunu, Türkiye’yi bugün içinde bulunduğu tartışmalı ortamdan da daha güçlü şekilde çıkaracağını, ayrıca toplumun bazı kesimlerinin var olan kaygılarını da gidereceğine inandığım için gerçekten tavsiye ediyorum.”
Cumhurbaşkanı’nın ne demek istediği aşikar değil mi? 
AB reformları konusundaki bu “gerekçeli tavsiye” beyanının satır araları, Gül’ün meramının mealini de içermiyor mu?
Gül’ün satır aralarını ikiye ayırarak okumak mümkün.
Birincisi, Cumhurbaşkanı, koşar adım reformların “Türkiye’yi bugün içinde bulunduğu tartışmalı ortamdan daha güçlü şekilde çıkaracağını” söylemekle, yüksek yargı eliyle başlatılan darbe sürecinden çıkışın yolunu da gösteriyor.
İkincisi, Gül, reform sürecinin “toplumun bazı kesimlerinin var olan kaygıları da gidereceğini” belirtirken, aslında çok geniş olmasa da Ankara-İstanbul odaklı medyada çok görünen bir kesimin ‘laiklik elden gidiyor’ paranoyasının panzehirine işaret ediyor.
Velhasıl, Cumhurbaşkanı’na göre her iki meselede de çözüm aynı adrese çıkıyor.
Gül, Türkiye’nin gerçekten demokratik ve gerçekten laik bir ülke olmasının güvencesini, Avrupa Birliği’ne katılım sürecinin kesintisiz ilerlemesinde görüyor.

				*	*	*

Biz Taraf olarak, Cumhurbaşkanı Gül’ün “koşar adım reform” tavsiyesini de, bu tavsiyenin satır aralarında demokratikleşme ve laikleşme için Avrupa Birliği’ni işaret etmesini de gerek içerik, gerek zamanlama açısından önemsiyoruz; destekliyoruz.
Tıpkı Avrupa Birliği Komisyonu Başkanı Manuel Barroso’nun demokrasi ve laiklik konularında Ankara’da verdiği mesajları önemsediğimiz ve yerinde bulduğumuz gibi.

				*	*	*

Barroso dün bekleneni yaptı.
Ak Parti aleyhindeki kapatma davasına karşı, Avrupa Birliği’nden yükselen güçlü sesi bir türlü hazmedemeyen muhalefetin ve bir kısım medyanın, “İç işlerimize karışmayın; hukukun üstünlüğüne müdahale etmeyin” feryatlarına aldırmadan çok net mesajlar verdi.
Avrupa Birliği’nin en üst düzey siyasi yetkilisi, Başbakan Erdoğan’la ortak basın toplantısında dört önemli noktayı vurguladı:
İlk vurgu, tam da o hamasi feryatlara yanıt niteliğindeydi; Barroso Ak Parti’nin kapatılması girişimine “tabii ki kayıtsız kalamayacaklarını”, zira “aday ülke olan Türkiye’nin Avrupa standartlarına uyduğunu gözetmenin kendi sorumlulukları” olduğunu hatırlatma gereği duydu ve “Siz adaysınız, biz de karışırız. Türkiye’de olan her şey AB’yi ilgilendirir” mesajını verdi.
Barroso’nun ikinci önemli vurgusu, doğrudan doğruya Avrupa Birliği’nin, kapatma davasına ilişkin telkiniydi ve Anayasa Mahkemesi’nin bu konuda alacağı karara bazı kıstaslar getiriyordu.
Brüksel, özetle, Ak Parti hakkındaki kararın ”hukukun üstünlüğüne, Avrupa Birliği standartlarına, Avrupa İnsan Hakları Mahkemesi kararlarına ve Venedik Prensipleri’ne uygun olması” gerektiğini dün Barroso’nun ağzından bir kez daha ifade etti.
Basın toplantısındaki üçüncü önemli vurgu, Avrupa’nın demokratik laiklik anlayışına ilişkindi.
Barroso, bir soru üzerine, “dindara da dinsize de eşit saygı” öngören bu anlayışa göre, laikliğin bir din olmadığını, laik devletin dini olmayacağını ve toplumun dinini özgürce yaşamasının güvenceye alınması gerektiğini savundu.
Dördüncü önemli vurgu, Barroso’nun basın toplantısının en başında söylediği sözlere egemen olan “reformlara devam” mesajıydı.
Avrupa Birliği Komisyonu Başkanı dün Ak Parti hükümetine demokratikleşme yönündeki adımları yavaşlatmadan sürdürmesi telkinini yineledi; bunu yaparken de “Avrupa perspektifi, her zaman Türkiye’deki olumlu dönüşümün itici gücü olmuştur” sözüyle bu telkinin etkisini ve ağırlığını hatırlattı.

				*	*	*

Cumhurbaşkanı Gül’ün demokratik ve laik bir Türkiye için şart saydığı “koşar adım reform” reçetesi ile Avrupa Birliği Komisyonu Başkanı Barroso’nun “Avrupa standartlarına uygun bir Türkiye” için söyledikleri bire bir örtüşüyor.
Bu örtüşme, belki de bu ülkenin şu andaki en büyük şansı.
Ak Parti de, Ak Parti dışındaki demokrat kesim de bu şansı iyi kullanmalı. 
Avrupa Birliği’nin yargı darbesine karşı net tavır alması, son iki buçuk yılda adeta dondurduğu Avrupa Birliği sürecine yeniden sarılması için Ak Parti’yi cesaretlendirmiş gözüküyor.
Tabii, Ak Parti’nin Avrupa Birliği’ne sadece zorda kalınca, mecbur olunca, adeta bir can simidi gibi sarılmasını eleştirmek mümkün.
Ya da daha pragmatik, daha akılcı olabiliriz.
Avrupa Birliği sürecinin sadece Ak Parti için değil, bir bütün olarak demokrasimiz için can simidi ve gerçek anlamda laiklik için belki de biricik umut olduğunu kavrayarak hareket edebiliriz.
Ak Parti aleyhindeki kapatma davasının altında sadece Ak Parti’nin değil, bir bütün olarak demokratik siyasetin kalacağı bilinciyle davranabiliriz.
Avrupa Birliği’nin yaşanan darbe sürecine “kayıtsız kalmamasına” sevinebilir, Çankaya’da “koşar adım reform” isteyen bir cumhurbaşkanının oturmasında teselli bulabiliriz.

11.04.2008</div>

Kaynak: [taraf.com.tr](http://www.taraf.com.tr:80/yasemin-congar/makale-gulun-tavsiyesi-barrosonun-mesaji.htm), [web.archive.org (arşiv bağlantısı)](http://web.archive.org/web/20100723080857/http://www.taraf.com.tr:80/yasemin-congar/makale-gulun-tavsiyesi-barrosonun-mesaji.htm)
# Bir cinayet, iki darbe planı ve fikri takibin erdemi

*Yasemin Çongar 15.04.2008*

<div class="yazi">Hatırlıyorsunuz değil mi?
Hrant Dink’in katledilmesinden hemen sonraydı.
Ogün Samast, Yasin Hayal, Erhan Tuncel adlarını henüz yeni öğrenirken biz, birileri de bu adamları nasıl bilmemiz, cinayeti nasıl çözümlememiz gerektiğini buyuruyordu köşelerinden.
“Varoş psikopatları” demeliydik bu canilere; her birinin birer “yalnız kurt” olduğuna inanmalıydık.
Hâşâ cinayetin arkasında “derin güçler” aramamalıydık. 
Tıpkı Danıştay saldırganı Alparslan Arslan gibi, Ogün Samast’ın da “iklim gereği adam vurası gelen bir yalnız adam” olduğunu yazmalıydık kafamızın bir yerine.
Hatta “Keşke bunlar organize işler olsaydı, o zaman işimiz ne kolaydı” diye yüksek sesle hayıflanmalıydık. 
Esas zorluk, tek başına hareket eden bu sersem canilerin psiko-sosyal çözümlemesini yapmaktı zira.
Neyse ki bunu en âlâsından yapacak sosyo-medyatik kalemler vardı.
Bize düşen, onların yazdıklarını dikkatle okuyup yürekten inanmaktı.

				*  *  *

Demokratlığın belki de en önemli şartıdır tevazu.
Demokratsanız, “Düşünüyorum öyleyse yanılırım” dersiniz.
Medyada demokrat tavrın en temel ölçüsü de bu olsa gerek.
Demokrat bir kalem olma çabası mütevazı olmayı gerektiriyor.
Mütevazı bir kalem olmaksa sadece bir konuyu ilk kez yazarkenki ‘belki’ler, ‘galiba’lar, ‘bence’ler ile değil, aynı zamanda dürüst bir fikri takiple mümkün.
Samimi yanılgılarla kasıtlı yanıltmalar arasındaki farkı, en başta peşinen kabullenilen hata payları kadar, netleşen hataları zamanında kabullenmek de ölçüyor.


				*  *  *

Cinayeti yalnız bir kurdun yalnızlığının fevri bir anında işlemediğini biliyoruz artık.
Hrant Dink’in öldürülmesinin uzun bir zaman, ayrıntılı bir biçimde planlandığını biliyoruz.
Bu planlardan devletin haberdar olduğunu da.
Haberdar devlet görevlilerinin cinayeti durdurmak için parmağını kıpırdatmadığını da.
Eldeki bulgular, yapılan itiraflar gösteriyor ki, yargı sürecinin engelsiz ve adil işlemesine izin verilirse, Hrant Dink’in ‘devletin kurbanı’ olduğu şüphesi sabitlenebilir.
Engelsiz ve adil bir yargı, cinayeti önceden bilen dönemin Trabzon Jandarma Alay Komutanı Albay Ali Öz başta olmak üzere, bazı muvazzaf subayların da mahkeme önüne çıkarılmasını şart kılıyor.
Peki, burada dürüst bir fikri takip gerekmiyor mu?
Cinayet sonrası “varoş psikopatları” edebiyatını yapanlar, kasıtlı bir yanıltma çabası değil de samimi bir yanılgı içindeydiyseler eğer, şimdi Hrant Dink davasının gerektiği gibi genişleyerek görülmesini en başta onların istemesi gerekmez mi?
Netleşen hatayı kabullenmelerini beklemek çok mu?

				*  *  *

Hatırlıyorsunuz değil mi?
Nokta dergisinin ‘Darbe Günlükleri’ni yayımlamasından hemen sonraydı.
2004’te dönemin dört kuvvet komutanının iki ayrı askerî darbe planladıklarını daha yeni öğrenirken biz, medyadaki başka birileri de bu planları günlüğüne not eden eski Deniz Kuvvetleri Komutanı emekli oramiral Özden Örnek’in “Bu günlükler benim değil” demesinden başka bir şeyle ilgilenmiyordu.
Nokta’nın yayınını karalamaktı onların işi.
“Ciddi basın” sayıyorlardı kendilerini ve bu ciddiyetin gereği olarak günlüklere “itibar etmedikleri” için övünüyorlardı.
Örnek’in yalanlamasına değil de, “Elimizde belgesi var” diyen gazeteci Alper Görmüş’e inananları hedef alıyorlardı hatta.
Günlük hakkındaki yayınları “sivil andıç” ilan etmekten geri durmuyorlardı.
Bize düşen başkalarının yazıp onların ısrarla yazmadıklarına hâşâ inanmamaktı.

				*  *  *

Alper Görmüş geçen cuma beraat etti.
Mahkeme, Özden Örnek’in Görmüş hakkındaki “neşren hakaret” ve “iftira” suçlamasında, suçun unsurlarının oluşmadığına karar verdi.
Adalet yerini bulmadı.
Zira hukukun işlemesinin önüne mahkeme eliyle set çeken bir hükümdü bu.
Mahkemenin neticesini etkileyen başlıca delile sıcak patates muamelesi yapılmış; hâkim beraat kararını sanki darbenin deliline dokunmamak için vermişti.
Bilişim Suçları Bürosu’nun darbe günlüklerini içeren CD’nin Özden Örnek’in bilgisayarından çıktığını saptamış olmasının üzeri örtülmek istendi böylece.
CD’nin otantisitesini saptayan rapor mahkeme tutanaklarına geçmedi.
Adalet yerini bulmadı.
Ve beraat eden Alper Görmüş şimdi temyize gidiyor.
Israrla, demokratça fikri takip yapıyor.
Çünkü engelsiz ve adil bir yargı, Sarıkız ve Ayışığı darbelerini planladığı günlüklerde yazılan dönemin dört kuvvet komutanının mahkeme önüne çıkarılmasıyla mümkün ancak.
Peki, Görmüş’ün Nokta’sını darbe planlarını açığa çıkaran yayını nedeniyle tukaka edenlerin, bu yayını ciddiye alan gazetecileri “sivil andıç” yazmakla suçlayanların bugünkü tepkisi ne?
“Bahar geldi, ben gidiyorum” demek. 
Samimi yanılgılarla kasıtlı yanıltmalar arasındaki farkı ortaya koyacak dürüstlükte bir fikri takip yapıyorlar mı?
Netleşen hatalarını kabulleniyorlar mı?
Hrant Dink cinayetinde, darbe günlüklerinde hep yanıl(t)mışlar, umurlarında mı?
Peki, şimdi aynı taktiği Ergenekon soruşturmasında kullanmalarına, çete haberlerine karartma uygulayıp ısrarla yanıl(t)malarına şaşırıyor muyuz?

15.04.2008</div>

Kaynak: [taraf.com.tr](http://www.taraf.com.tr:80/yasemin-congar/makale-bir-cinayet-iki-darbe-plani-ve-fikri-takibin.htm), [web.archive.org (arşiv bağlantısı)](http://web.archive.org/web/20100723080828/http://www.taraf.com.tr:80/yasemin-congar/makale-bir-cinayet-iki-darbe-plani-ve-fikri-takibin.htm)
# Orta Anadolu’nun başörtülü kadınları “Ekonomimize dokunma” diyorlarsa...

*Yasemin Çongar 18.04.2008*

<div class="yazi">Orta Anadolu’da o eski ağırkanlı, durgun halini çoktan üstünden atıp kanatlı bir yaratığa dönüşmüş zaman. 
Hayatın hızı, sokakların hareketi çarpıyor insanı.
İstanbul’un, New York’un, Londra’nın curcunasını yaşamış ve çok seven biri 160 bin nüfuslu Aksaray’ın çarşısında sıkılmaz mı?
Sıkılmıyorsunuz.
80 bin nüfuslu Nevşehir uykulu bir kasaba gibi gelmez mi Batı’nın uyumayan şehirlerine alışık birine?
Gelmiyor.
Kayseri’yi, Konya’yı defalarca görmüşseniz, bir zaman sonra bu kentlere döndüğünüzde yolunuzu bulabilmeniz gerekmez mi?
Öyle olmuyor.
Eğer o “bir zaman” benim için olduğu gibi on yılı aşıp onbeş yıla dayanmışsa, yepyeni şehirler karşılıyor sizi; şaşırıyorsunuz.
Kayseri eskiden tanıdığınız Kayseri, Konya bildiğiniz Konya değil artık.
Zamanın kanatlarında uçmuş bu iki şehir.
Gözle görülür bir zenginleşme, bayındırlaşma içinde, yerinde duramayan iki metropole dönüşmüşler.
Ve bu kıpır kıpır hayatın her parçasında kadınlar var.
?ehirlileştikçe sekülerleşen...
Sekülerleştikçe dünyalılaşan...
Çeşit çeşit, kıpır kıpır kadınlar.

					
*  *  *

Ahmet Altan’la birlikte pazartesi İstanbul’dan yola çıktık.
Kayseri, Göreme, Uçhisar, Nevşehir ve Aksaray’da kâh sokaktaki insanlarla, esnafla kâh buraların önde gelen işadamlarıyla konuşa konuşa ilerleyen bir araba yolculuğu...
İki gündür Konya’dayız.
Bu sabah çaylarımızı, Bedesten’in çıkışında, Aziziye Camii’nin şerefeleri olağanüstü bir incelikle tasarlanmış kısa, kalın, 350 yıllık minarelerine bakarak sokakta içtik.
Nasip Çayevi’nin hemen karşısındaki kalaycıda bakır bir bakracı döven ustanın tak tak’larıyla sırtımızı dayadığımız duvara iliştirilmiş hoparlörden gelen tasavvuf müziği birbirine karışıyordu.
Sesleriyle, nefesleriyle ilk anda eskilere ait sanılabilecek bir köşe bulmuştuk kendimize.
Öyle değildi.
Önümüzden geçen kadınlara bakmak yetiyordu zamanın kadrini anlamaya.
Çeşit çeşit, kıpır kıpır kadınlar.
İki genç kız kolkola, bizi gözleriyle selamladıktan sonra gülüşerek geçti. 
Biri başını buralarda çok sık rastladığımız gibi parlak kırmızı bir ipek eşarpla örtmüş, diğerinin kumral saçları, açık ve sarı röfleli...
Ellerinde “Boyner” torbalarıyla üç kadın izledi onları. 
Aynı aileden olduklarını düşündüm; aynı kara boncuk gözler, aynı kemerli burunlar.
Yaşlıca olanın başında kahverengi mütevazı bir örtü vardı; önden bağlanmış.
Yanındaki gençlerden biri abartılı göz makyajının rengine uygun mavi bir türban takmış.
Diğer kız daha koyu bir maviden eşarp örtmüş, perçemlerini de önden bırakmış. 
Ben kadınlara bakarken Konyalı gazeteci Mustafa Kara da şehrinin değişimini anlatıyordu:
“Eskiden kadınlar pek çıkmazdı sokağa. ?ehir merkezine gelmezlerdi. Hayata bu kadar karışmazlardı.” 
Mustafa haklı.
On-onbeş yıl önce bu bölgenin kentlerini gezdiğinizde, sokakta, çarşıda, iş yerlerinde bu kadar çok kadına rastlamazdınız.
O zamanlar, nüfusunun yarısı kayıp bir bölge gibiydi Orta Anadolu. 
Kadınlar için hayat daha ziyade evlerin içindeydi.
Son yıllarda, bölgenin büyüyen ekonomisiyle birlikte bu da hızla değişiyor.
Kayseri’de, Nevşehir’de, Aksaray’da, Konya’da sokaklardan ultra-modern alışveriş merkezlerine, lokantalardan holding binalarına her gittiğimiz yerde gördük ki bölgenin hayatında artık kadınlar da var.
İhracata dönük ekonomisi ve yarattığı dünya markalarıyla tam bir Anadolu kaplanı olan Kayseri’de üretim ve hizmet sektörlerinin hemen her alanında kadınlara rastlanıyor.
Konya’nın Selçuk Üniversitesi’nde başörtüsü yasağına rağmen onbinlerce kız öğrenci okuyor; örtülüler derste başını açıyor ya da peruk takıyor.
Nevşehir’de eczanelerin camlarında ABD’de bile elit diyebileceğim bir kesimin kullandığı bir Amerikan kozmetik markasının reklâmları dikkatimi çekiyor.
Konya’nın koca bir gökdelen olan Kule Alışveriş Merkezi’nde, belli ki akıllara fikir düşürme amaçlı bir mizansenle vitrinde yerini almış dantelli, tüllü, fiyonklu iç çamaşırlarını türbanlı kadınlar satıyor.
Arkadaşları, Konya’daki bir başka dev alışveriş merkezi olan Kipa’daki rinkte buz pateniyle kayıyor.
Aksaray’da insanın yüzüne gülümseme konduran güneşli bir ikindide, çarşının cümbüşünde dövmelerini sergilemek istercesine kolsuz bluzlar giymiş genç kızlar geziniyor.
‘Muhafazakârlaştı, içine kapandı, mahalle baskısından nefes alamıyor’ denen bu bölgeyi dolaşırken, kaç-göçün değil, tam tersine ortak bir hayatın giderek canlandığını seziyorum.

*  *  *

Dindar kesimdeki sekülerleşmenin bence en güzel özetini, Kayseri’nin Avrupa ve Ortadoğu pazarlarına girmiş markası İstikbal’i yaratan aileden Mustafa Boydak yaptı: 
“Beş vakit namazımı kılarım,” dedi, “bana günlük maliyeti 20 dakikayı geçmez. Yoğun iş ortamımı bozmaz.”
Orta Anadolu’da sekülerleşme, erkeğiyle kadınıyla bölge halkı iş hayatına daha fazla karıştıkça artıyor.
Çimenler üzerinde yediğimiz geç bir öğle yemeğinin ardından, başkanı olduğu Kayseri Sanayi Odası’ndaki randevusuna giderken Boydak’a eşlik ediyoruz.
Yönetim kurulu salonunun kapıları açıldığında bizi karşılayan manzara görülmeye değer. 
Zaten Ahmet Altan’ın tepkisi gecikmiyor: “İşte olmak istediğim yer bu.”
Büyük oval toplantı masasının çevresine dizilmiş tam 18 kadın.
Sarışını var, esmeri var.
Türbanlısı, başörtülüsü, röflelisi, afrolusu var.
Ortak özellikleri Kayseri Kadın Girişimciler Kurulu üyesi olmaları; kimi işveren, kimi şirket kurucusu, kimi genel müdür.
Makine, metal, otomotiv, inşaat, bankacılık, tekstil, turizm, mobilya gibi çok farklı sektörleri temsil ediyorlar.
Mustafa Boydak’tan sonra benim de kısa bir konuşma yapmamı istediklerinde, Taraf’ta Ankara-İstanbul’un ötesini göremeyen bir gazetecilik yapmamaya niyetli olduğumuzu anlatıyorum onlara.
Zaten hemen o noktada sözü alıyorlar.
“Fransa’dan, Almanya’dan gazeteciler gelip Kayseri çok muhafazakârmış görelim, dediler. Ben şirket başkanıyım, konuşunca, ‘Bizi kandırmışlar,’ diye ayrıldılar yanımdan. İstanbul medyası ne zaman görecek bizim içe kapalı değil, dünyaya dönük olduğumuzu,” diyor başörtülü, beyaz tenli, hiç makyajsız bir kadın.
Sonra diğer üyelerden, Orta Anadolu’da sadece erkeklerin değil kadınların da “Ekonomimize dokunmayın” feryadını paylaştığını dinliyorum.
Bölgede Ak Parti’yi kapatma davasını eleştiren, başörtülülere üniversiteye gitme hakkı verilmesinin kavgaya dönüşmesine içerleyen herkesten aynı şeyi işitmek mümkün:
“İşlerimiz bozulur, ekonomiye zarar gelir. Yazık değil mi?”
Ya da Kayserili kadın girişimcilerden birinin ifadesiyle söylersem:
“Biz türbanmış, başörtüsüymüş aştık bunları. Hep bir arada iş yapıyoruz. Laiklik-şeriat derdimiz değil, çalıştırdığımız işçinin SSK primini nasıl ödeyeceğimizin hesabındayız.”
İşte bu kadar.

18.04.2008</div>

Kaynak: [taraf.com.tr](http://www.taraf.com.tr:80/yasemin-congar/makale-orta-anadolunun-basortulu-kadinlari-ekonomimize.htm), [web.archive.org (arşiv bağlantısı)](http://web.archive.org/web/20100723080924/http://www.taraf.com.tr:80/yasemin-congar/makale-orta-anadolunun-basortulu-kadinlari-ekonomimize.htm)
# Yargı darbesi dörtnala: Bu Mahkeme Meclis’i de kapatır

*Yasemin Çongar 06.06.2008*

<div class="yazi">Meşum liste dün biraz daha uzadı; demokrasinin kara günleri takvimimizde artık 5 Haziran da var.

Hiç kuşkunuz olmasın, bir darbe sürecinden geçiyoruz. 

Ve gelecekte, Türkiye’nin 2008’deki post post-modern darbesinin tezini yazanlar, Anayasa Mahkemesi’nin 5 Haziran kararına da mutlaka yer verecekler; bu karar, darbenin kilometretaşlarından biri olarak geçecek tarihe.

Zira buradaki esas mesele üniversiteli kızların başörtüsü hakkı değil artık.

Anayasa Mahkemesi, Meclis’te grubu bulunan dört partiden üçünün oylarıyla kabul edilen Anayasa değişikliklerini iptal etmekle, başörtüsü hakkının önünü kesmekten çok daha kapsamlı bir demokrasi suçu işledi.

Mahkeme, dünkü kararıyla kendi raportörünün Anayasa temelli tavsiyesini de hiçe sayarak, Anayasa’yı ve Meclis’i çiğnedi.

Anayasa değişikliklerinin, Anayasa Mahkemesi’nce sadece şekil yönünden incelenebileceğini hükme bağlayan Anayasa’nın 148. maddesini fiilen hükümsüz saydı.

*  *  *

Anayasa Mahkemesi’nin gerek içeriğindeki hukukî zorlama, gerekse alındığı siyasi ortam itibarıyla 2007’deki 367 maskaralığını hatırlatan 5 Haziran kararının meali şudur:

Mahkeme, yasama organı üzerinde, doğrudan yasama işleminin içeriğine ilişkin bir onay mercii gibi çalışmaya başlamıştır ve bu konumuyla, 22 Temmuz 2007’de sandığa yansıyan seçmen iradesiyle oluşmuş mevcut Meclis’in Anayasa’yı değiştirmesine izin vermeyecektir.

Yargıtay Başkanlar Kurulu’nun Anayasa Mahkemesi’nin dünkü kararını da etkilemeye yönelik muhtırasında “engellenemeyen bir hızla” Meclis’ten geçmesinden şikâyet ettiği 10. ve 42. madde değişikliklerinin iptali, aynı zamanda “Kimse boşuna heveslenmesin. Biz bu Meclis’e yeni bir Anayasa yaptırtmayız” mesajını da içinde taşıyor.

Sandığa giderken seçmene “sivil Anayasa” sözü veren, bu sözle oy toplayan siyasetçiler sözlerini yerine getiremeyeceklerini artık anlamış olmalılar; zira 5 Haziran kararı, bu ülkede egemenliğin milletin değil, kayıtsız şartsız ve kanunsuz bir biçimde devletin olduğunu gayet açıkça gösterdi.

*  *  *

?unu da söyleyenler var:

“Anayasa Mahkemesi, bir başka gücün müdahalesini önlemek için, Anayasa’nın sınırlarını zorlayarak bu kararı almıştır.”

Buna benzer bir sözü, dün ilk olarak eski Meclis Başkanı, hukukçu Hüsamettin Cindoruk’un NTV’deki değerlendirmesinde işittim.

Daha sonra siyasi kulislerde, Mahkeme’nin olası bir darbeyi önleme kaygısıyla hareket ettiğine, bu bakımdan, dünkü kararın aslında 367’nin bir tekrarı olduğuna ilişkin yorumlar yapıldı.

Doğrusu, bu yorumlara tam katılamıyorum.

Anayasa Mahkemesi’nin darbeyi önlemediğini, aksine darbeye omuz verdiğini düşünüyorum.

Yargı darbesinin asıl hedefi olan Ak Parti’nin kapatılması, bundan böyle daha da yüksek bir olasılık bence.

Mahkeme, dünkü kararıyla Meclis’i fiilen kapattıktan sonra... 

06.06.228</div>

Kaynak: [taraf.com.tr](http://www.taraf.com.tr:80/yasemin-congar/makale-yargi-darbesi-dortnala-bu-mahkeme-meclisi-de.htm), [web.archive.org (arşiv bağlantısı)](http://web.archive.org/web/20100824081609/http://www.taraf.com.tr:80/yasemin-congar/makale-yargi-darbesi-dortnala-bu-mahkeme-meclisi-de.htm)
# Yargı darbesi temmuz sonunda tamamlanabilir...

*Yasemin Çongar 19.06.2008*

<div class="yazi">Anayasa Mahkemesi’nin bir üyesi, geçenlerde bir Avrupa Birliği ülkesinin Ankara Büyükelçisi’yle buluştu.

Görüşmede, Ak Parti aleyhindeki kapatma davasının nasıl sonuçlanacağı üzerine tahmin yürütülmedi, ama Anayasa Mahkemesi üyesi, Avrupalı diplomatın “Karar ne zaman çıkar” sorusuna, diplomatı da şaşırtan netlikte bir cevap verdi:
“Temmuz sonu, ağustos başı.” 

*  *  *

Evet, artık yargı darbesinin takvimini büyük ölçüde biliyoruz.
Öyle anlaşılıyor ki, bu iş adli tatil ve Yüksek Askerî ?ûra öncesi bitecek.
Sadece Anayasa Mahkemesi üyelerinin kafasındaki zamanlama değil, Ak Parti’nin temposu da bu takvimi destekliyor.

Başbakan Erdoğan dün partisinin Meclis grubunda konuşurken, kapatma davasında esas hakkındaki savunmalarını süratle Mahkeme’ye sunmalarını “Türkiye’nin en kısa sürede türbülanstan çıkması; ülkenin siyasette de ekonomide de kaybetmemesi” güdüsüyle açıkladı.

Erdoğan, bu açıklamasında samimi olabilir, ama kapatma davasının mümkün olan en hızlı biçimde sonuçlanmasını istemesinin diğer bir önemli nedeninin, kendisinin ve partisinin geleceğine ilişkin hesapları olduğu da kesin.


*  *  *

Başbakan’ın gelecek hesaplarını şekillendiren temel unsur, kapatılma beklentisi.

Anayasa Mahkemesi’nin, üniversitelerde başörtüsü serbestîsi getirmeye yönelik Anayasa değişikliklerini iptal kararı, Ak Parti’de “Mahkeme’nin 9+2 bölünmesi devam eder; bizi oyçokluğuyla kapatırlar” diyenlerin sayısını artırdı.

Erdoğan ve diğer parti kurmayları her fırsatta, “kapatılmayacakmış gibi” çalıştıklarını, “partinin kapatılacağına inanmadıklarını” ifade etseler de, yakın çevrelerinden edindiğim izlenim farklı.

Başbakan’ın kendini “Ak Parti’nin kapatılmasına ve beş yıllık parti yasağına artık iyice hazırladığı”; bu “son”un bir an önce gelmesini de, yeni “başlangıç” gecikmesin diye tercih ettiği söyleniyor.

Yeni başlangıç, Ak Parti’nin yerini alacak yedek partinin hızla devreye girmesiyle mümkün olacak.

Ak Partililere, “Başbakan’a ve diğer kurmaylara parti yasağı gelirse yeni parti kuvvetli bir çıkış yapmakta zorlanmaz mı” diye sorunca aldığım cevaplar, Erdoğan’ın dün Meclis’te söylediği şu sözlere çok benziyor:
“Eğer arkanızda gücüyle, desteğiyle, duasıyla bir millet topyekûn duruyorsa, başarmanız ve hakkınızı almanız mukadderdir.”

Velhasıl, bugünlerde Ak Parti’de “Kapatılacağız” karamsarlığı ile “Millet, bir yargı darbesi yapıldığını bildiği ve bu haksızlığı kabul etmediği içindir ki, yeni partiyi de kuvvetle destekleyecek” iyimserliği iç içe.


*  *  *

Ak Parti’nin esas hakkındaki savunması, “siyasi” olmaktan ziyade “hukuki” bir savunma.

İstese, hukuki zemini gayet zayıf olan iddianamenin ayrıntılarını yok sayıp karşısına bütünlüklü bir siyasi metinle, bir tür demokratik manifestoyla dikilebilecek olan Ak Parti, bu yolu seçmedi. 

Bunun yerine, Yargıtay Başsavcısı’nın evlere şenlik iddianame hazırlama yöntemini, “Google davası” lafını siyasi lügatimize katarak eleştirme yoluna gitti ve esasen “delilleri çürütme” üzerine yoğunlaşan bir defans stratejisini yeğledi.

Ak Parti’nin savunması daha ziyade, partiyi “laiklik karşıtı eylemlerin odağı” haline getirdiği iddia edilen birtakım ifadelerin ya hiç kullanılmadığı veya suç teşkil etmediği ya da bu ifadelerin alıntılandığı kaynakların hukuki olmadığı üzerine bir mütalaa mahiyetinde.

Bu tercih, savunmayı bir “demokratik kavga metni” olma iddiasından uzak tutuyor; Ak Parti’nin kapatılma olasılığını yüksek gördüğünü ve --bu sütunda daha önce birkaç kez değindiğim- “kapatılana kadar kuzu” olma tercihini teyit ediyor.

		
*  *  *

İlginç olan, Cumhurbaşkanı Abdullah Gül’ün Ak Parti’nin yaptığını yapmaması; kuzu kuzu Anayasa Mahkemesi’ne savunma vermek yerine, “Çankaya’yı hukuksuzluğun parçası yapmayı reddetmesi.”

Gül’ün Mahkeme’ye savunma vermeme kararı esasen hukuki bir temele dayanıyor, ama Cumhurbaşkanı tam da bu hukuki temelden hareket ettiği için, aynı zamanda siyasi bir tavır almış oluyor.

Çankaya’nın Anayasa Mahkemesi’ne “Cumhurbaşkanı’nı ‘vatana ihanet’ dışında bir suçla itham ederek Anayasa’yı çiğnedin” demesi, olağan bir demokratik rejim olsak, yeri yerinden oynatacak bir fiili veto.

Ama Yargıtay Başsavcısı’nın hukuki değil siyasi temele dayanan bir dava açtığını bilen, Anayasa Mahkemesi’nin bu davayı hukuki değil siyasi temele dayanarak kabul ettiğini ve muhtemelen aynı şekilde sonuçlandıracağını öngörebilen toplumumuzu artık hiçbir şey kolay şaşırtmıyor.

Demokrasiye ve hukuka saygı duyanlar, Gül’ün savunma vermeyerek gerçekleştirdiği sessiz direnişi destekliyorlar; o kadar.


*  *  *

Peki, yargı darbesinin temmuz sonu ya da ağustos başında tamamlanmaması, daha doğrusu darbecileri muradına erdirmeyecek bir şekilde sonuçlanması mümkün mü?
Pek sanmıyorum.
Kara Kuvvetleri Komutanı’yla karargâhta yaptığı 75 dakikalık karartmalı görüşmeyi saklamak için iki kez yalan söyledikten sonra çareyi doğruluğunu kabul ettiği bu haberi karalamakta bulan Anayasa Mahkemesi Başkanvekili’yle dört yıldızlı muhatabının istifa etmeyi düşüneceği bir ülke olsaydık, durum farklı olurdu tabii.

Henüz öyle bir ülke değiliz.

Yargı darbesini tamamlamakta kararlı bir sivil-asker bürokrasinin demokratik değişim dinamikleri karşısındaki son, dolayısıyla da büsbütün şiddetli debelenmelerine tanık oluyoruz. 

Bu debelenmeler sürerken, darbecileri iyice deşifre edip, kapatma davasına hangi çalışma grubunun hangi karargâhta start verdiğini; hangi yargıçların hangi generallerle neler konuştuğunu; sırtında üniforma ve cübbe taşıyan Ergenekon mensuplarının kimler olduğunu ortaya çıkaracak somut gelişmeler olursa, başka tabii.

Ne de olsa Milliler Çek maçında hepimize, maçın 90 dakika olduğunu yeniden hatırlattı.

Yargı darbesi dediğin de daha altı yedi hafta kadar sürecek.
Zamandan umut kesilmez.

18.06.2008</div>

Kaynak: [taraf.com.tr](http://www.taraf.com.tr:80/yasemin-congar/makale-yargi-darbesi-temmuz-sonunda-tamamlanabilir.htm), [web.archive.org (arşiv bağlantısı)](http://web.archive.org/web/20100822071144/http://www.taraf.com.tr:80/yasemin-congar/makale-yargi-darbesi-temmuz-sonunda-tamamlanabilir.htm)
# Türk Silahlı Kuvvetleri Partisi’nin toplumu hizaya getirme planı

*Yasemin Çongar 20.06.2008*

<div class="taraf_structure_2col_1zq">
<div class="margen_n">



 <p>Demokrasilerde, ordu ülkeyi yönetmez, ülkeye hizmet eder. <br/>
Demokrasilerde, ordu milletin öncüsü değildir, olmaya heveslenmez.<br/>
Demokrasilerde, ordu sadece ülkenin savunmasından sorumludur, ama savunmayla ilgili konularda bile son sözü seçilmişler söyler.<br/>
Demokrasilerde, ordunun üzerinde tam bir sivil denetim olması şarttır.<br/>
Demokrasilerde, ordu herhangi bir siyasi görüşü ya da etnik veya sosyal bir grubu temsil edemez.<br/>
Demokrasilerde, ordunun amacı toplumu korumaktır, onu tanımlamak değil.<br/>
<br/>
* * *<br/>
<br/>
Bugün Amerika’da, Avrupa’da ortaöğretim düzeyinde okutulan yurttaşlık bilgisi ya da kamu yönetimi kitaplarından herhangi birisini açın.<br/>
“Demokrasinin Temel İlkeleri” ya da benzer başlıklı fasıl altında, mutlaka bir “Sivil-Asker İlişkileri” kısmı bulacaksınız.<br/>
O kısmı okuyun; yukarıdaki temel kabullerin tek tek sıralandığını göreceksiniz. <br/>
<br/>
* * *<br/>
<br/>
?imdi de, Taraf’ın bugünkü manşetine konu olan, Eylül 2007 tarihli Genelkurmay “Bilgi Destek Planı” ve “Bilgi Destek Planı Faaliyet Çizelgesi”ndeki eylem kararlarını okuyun.<br/>
Batı demokrasilerinin çocuklarına öğrettiği demokratik ilkelerle uyumsuz bir ordumuz olduğunu göreceksiniz.<br/>
Türkiye’nin demokrasi olmadığından kuşkunuz vardıysa eğer, kalmayacak. <br/>
<br/>
* * *<br/>
<br/>
Bakın, yedi ay önce hangi faaliyete karar vermiş Türk Ordusu?<br/>
Genelkurmay Başkanlığı çıkışlı elektronik belgesi elimizde bulunan Çizelge’nin beşinci maddesinden aynen aktarıyorum:<br/>
“Kamuoyu oluşturma gücüne sahip bulunan üniversiteler, üst yargı organları başkanları, basın mensupları, sanatçılarla temasın muhafaza edilmesi suretiyle, bu kişilerin TSK ile aynı paralelde hareket etmelerinin sağlanması.”<br/>
Öngörülen faaliyet bu.<br/>
“Yöntem” kısmındaysa, “Temas için uygun zemin/fırsatlar oluşturulacak; Genelkurmay Başkanı, Genelkurmay İkinci Başkanı, Kuvvet Komutanları, Genelkurmay Karargâh Başkanlıkları ve Genelkurmay Genel Sekreterliği düzeyinde yapılacak; temas edilecek kişilerin, TSK’nın temel değerlerini savunan, koruyan niteliklere sahip olmasına özen gösterilecek” gibi ifadeler var.<br/>
Ne söylüyor bu belge bize?<br/>
Diyelim ki, bugünlerde bir kuvvet komutanı bir üst yargı organının başkanvekili ile görüşmüş olsun.<br/>
Belgeyi okuduktan sonra, artık bu görüşmenin, Genelkurmay’ın Bilgi Destek Planı’na uygun bir faaliyet olduğunu; amacın, söz konusu üst yargı organı başkanvekilinin “TSK ile aynı paralelde hareket etmesinin sağlanması” olarak saptandığını biliyoruz. <br/>
<br/>
* * *<br/>
<br/>
Çizelge’nin altıncı maddesiyse şöyle diyor: <br/>
“Tam kontrollü Sivil Toplum Örgütleri yerine ‘etki edilen ve harekete geçirilebilen’ Sivil Toplum Örgütleri kullanılacaktır… Faaliyetlerin maliyetlerinin karşılanmasına ihtiyaç vardır.”<br/>
Ya da 12. maddeye bakabiliriz; “kanaat önderlerinin yönlendirilerek kullanılması” hedefleniyor bu maddede ve bunun yöntemi açıklanıyor:<br/>
“Kanaat önderleri dolaylı olarak ve uygun yöntemlerle desteklenecektir… Kanaat önderlerinin faaliyetlerinin maliyetlerinin doğrudan veya dolaylı olarak karşılanmasına ihtiyaç vardır.”<br/>
Peki, ordu “desteklediği” kanaat önderlerinin ne yapmasını istiyor?<br/>
Yine belgeden okuyoruz ki, bu kanaat önderlerine biçilen görev, “TSK’nın topluma öncü olma konumunu sürdürdüğü …, anayasa paketinin milli devlete karşı olduğu” gibi genel ve güncel konuları işlemeleri.”<br/>
Ne söylüyor bu belge bize?<br/>
Diyelim ki, sivil hükümet bir anayasa paketi hazırladı. <br/>
Belgeyi okuyunca biliyoruz ki, ordunun masraflarını karşılayarak “etki edebildiği ve harekete geçirebildiği” sivil toplum örgütleri ve kanaat önderleri bu pakete karşı çalışmakla görevlendirilecek. <br/>
<br/>
* * *<br/>
<br/>
Taraf’ın elindeki belge, Genelkurmay’ın Eylül 2007 itibariyle, Ak Parti Hükümeti hakkındaki görüşünü de yansıtıyor: <br/>
“İrticai faaliyetlere zemin hazırlayan birçok gelişmenin bizzat iktidar tarafından organize edildiğini” yazıyor.<br/>
Ne anlamalıyız bundan?<br/>
Diyelim ki, hükümet partisini kapatma amaçlı bir dava var ve dayandığı temel iddia, “laiklik karşıtı eylemlerin odağı olmak.”<br/>
Belgeyi okuyunca artık eminiz ki, bu iddia Genelkurmay tarafından bire bir paylaşılıyor. <br/>
<br/>
* * *<br/>
<br/>
Genelkurmay’ın faaliyet planında, “uygun sanatçı ve yazarlara eserler hazırlatılması” da var.<br/>
Tabii, o kadar değil; elimizdeki belgede, muhalif yazar ve sanatçıların hakkından nasıl gelineceğinin yolu da gösteriliyor.<br/>
?öyle diyor çizelgenin 13. maddesi:<br/>
“TSK’yı yıpratmayı amaçlayanlar hakkındaki bilgilerin uygun medya kanalları kullanılarak kamuoyuna yansıtılması.”<br/>
Bu amaçla “haberlerin hazırlanması, medya organları ile sürekli iletişim halinde olunması ve medyada amacı gerçekleştirecek şekilde yer almasını sağlamak” gerektiği de aynı maddede yazılı.<br/>
Bilgi Destek Planı’nda ise aynen şu cümle var:<br/>
“Bazı sanatçı ve yazarların desteklenmesi ve ön plana çıkarılması sağlanırken, TSK karşıtı fikir ve eylemleri ile bilinen sanatçı ve yazarların yıpratılması hedef alınacaktır.”<br/>
Bundan ne çıkaralım?<br/>
Diyelim ki, Türk Silahlı Kuvvetleri’ni üzerine vazife olmayan siyasi işlere karıştığı için eleştiren bir kişi ya da kurum, bir yazar ya da sanatçısınız.<br/>
Belge gösteriyor ki, hakkınızda yıpratma amaçlı haberler hazırlatabilecek, medya organlarının bu haberleri amacına uygun şekilde kullanmasını sağlamaya kararlı bir ordunuz var.<br/>
O kadar da değil; bu çizelgenin 17. maddesinde aynı ordunun içinize ajanlar sokabileceği hatırlatılıyor:<br/>
“TSK’yı hedef alan gruplar içindeki bazı kişiler desteklenecektir. Hedef kitle olarak tanımlanan siyasi ve etnik gruplarda ayrışmayı desteklemek ve birliği bozmak maksadıyla bu grup içindeki bazı kişilerle iletişim kurulacaktır.” <br/>
<br/>
* * *<br/>
İşte böyle…<br/>
?imdi en başa dönün.<br/>
Batılı çocuklara, demokrasilerde ordunun işlev ve sorumluluğu konusunda ne öğretildiğini hatırlayın.<br/>
Ve lütfen, bir gün bizim çocuklarımızın da, okullarında bu demokratik sınırları öğreneceğine inanın.<br/>
Sınıfta öğrendikleri doğruların, sokakta ve kışlada da geçerli olacağı günleri göreceğimizden umudu kesmeyin.<br/>
Taraf’ın haberciliği en azından bu umudu verebilmeli size.<br/>
<br/>
20.06.2008</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/970.htm), [web.archive.org (arşiv bağlantısı)](http://web.archive.org/web/20091226015108/http://www.taraf.com.tr:80/makale/970.htm)
# Ergenekon hakkında öğrenecek çok şey var

*Yasemin Çongar 11.07.2008*

<div class="taraf_structure_2col_1zq">
<div class="margen_n">



 <p></p><p> </p><br/>
<p class="MsoNormal" style="margin: 0cm 0cm 0pt">Karartmacılar artık karalamacılık yapıyor.</p><br/>
<p class="MsoNormal" style="margin: 0cm 0cm 0pt; text-indent: 18pt">Aylarca görmezden geldiler.</p><br/>
<p class="MsoNormal" style="margin: 0cm 0cm 0pt; text-indent: 18pt">Üstünü örttüler.</p><br/>
<p class="MsoNormal" style="margin: 0cm 0cm 0pt; text-indent: 18pt">Son günlerde de, dağ mıdır tepe midir, fare mi doğurur yoksa fındık faresi mi diye diye bir hal oldular.</p><br/>
<p class="MsoNormal" style="margin: 0cm 0cm 0pt; text-indent: 18pt">Ergenekon soruşturmasında nihayet dava aşamasına gelinmesinden rahatsızlar.</p><br/>
<p class="MsoNormal" style="margin: 0cm 0cm 0pt; text-indent: 18pt">2500 sayfa ve 400 klasörden oluşan iddianamenin bugün İstanbul Cumhuriyet Başsavcısı’na teslim edilecek ve sonrasında da kamuoyunda çok daha fazla tartışılacak olması onları galiba ürkütüyor.</p><br/>
<p class="MsoNormal" style="margin: 0cm 0cm 0pt; text-indent: 18pt">Dosyadaki belgelerden korkuyorlar belki.</p><br/>
<p class="MsoNormal" style="margin: 0cm 0cm 0pt; text-indent: 18pt">Belki, belgelerde adlarının geçmesi olasılığı tedirgin ediyor onları.</p><br/>
<p class="MsoNormal" style="margin: 0cm 0cm 0pt; text-indent: 18pt">Ya da zaten Ergenekon’un parçası olduklarının farkındalar ve sorgulanma sırasının er geç kendilerine gelebileceğini seziyorlar.</p><br/>
<p class="MsoNormal" style="margin: 0cm 0cm 0pt; text-indent: 18pt">Bu kaygılarla saldırı başlattılar.</p><br/>
<p class="MsoNormal" style="margin: 0cm 0cm 0pt; text-indent: 18pt">Özünde defansif bir saldırı...</p><br/>
<p class="MsoNormal" style="margin: 0cm 0cm 0pt; text-indent: 18pt">Ergenekon operasyonuna ilişkin haberlere uzun süre karartma uyguladıktan sonra, son zamanlarda, iddianameye karşı adeta ön alma gayretiyle, operasyonu, delilleri, soruşturmayı yürüten Savcı Zekeriya Öz’ü karalıyorlar.</p><br/>
<p class="MsoNormal" style="margin: 0cm 0cm 0pt; text-indent: 18pt">Çeteden “efsane” diye söz edip efsunlamaya çalışıyorlar hepimizi.</p><br/>
<p class="MsoNormal" style="margin: 0cm 0cm 0pt; text-indent: 18pt">Sanki Ergenekon çetesi kocaman bir yalan, hakkındaki soruşturma da hükümetin kapatma davasına karşı başlattığı bir tür misilleme harekâtıymış gibi göstermeye çalışıyorlar.</p><br/>
<p class="MsoNormal" style="margin: 0cm 0cm 0pt; text-indent: 18pt">Siz onlara kanmayın.</p><br/>
<p class="MsoNormal" style="margin: 0cm 0cm 0pt; text-indent: 18pt">Ergenekon çetesi, üç maceraperest savcının uydurması değil; çeteye karşı yürütülen operasyon da esasen AKP’nin marifeti değil.</p><br/>
<p class="MsoNormal" style="margin: 0cm 0cm 0pt; text-indent: 18pt">Bu operasyonun bu noktaya kadar gelmesi, arkalarında sınırlı bir siyasi irade desteği olmasına rağmen inatla, cesaretle ve dürüstçe çalışan bir grup yargı ve emniyet mensubu sayesinde oldu.</p><br/>
<p class="MsoNormal" style="margin: 0cm 0cm 0pt; text-indent: 18pt">Bundan sonra, iddianame, ek iddianame, dava süreci ve olası yeni sorgulamalarla, devletin kilit kurumlarının varlığını yıllardır bildiği Ergenekon çetesinin üzerine gidilir ve derin devletin bu kanlı, karanlık yapısı çökertilebilirse bunda da en büyük pay, devletteki bu “iyi adamların” olacak.</p><br/>
<p class="MsoNormal" style="margin: 0cm 0cm 0pt; text-indent: 18pt"><o:p> </o:p></p><br/>
<p class="MsoNormal" style="margin: 0cm 0cm 0pt; text-indent: 18pt"><b style="mso-bidi-font-weight: normal">MİT ARAŞTIRILMASINI İSTEDİ<span style="mso-spacerun: yes">  </span><o:p></o:p></b></p><br/>
<p class="MsoNormal" style="margin: 0cm 0cm 0pt; text-indent: 18pt">Beş yıl kadar önceydi.</p><br/>
<p class="MsoNormal" style="margin: 0cm 0cm 0pt; text-indent: 18pt">Milli İstihbarat Teşkilatı (MİT) Başbakanlık’a “çok gizli” bir yazı gönderdi.</p><br/>
<p class="MsoNormal" style="margin: 0cm 0cm 0pt; text-indent: 18pt">Konusu Ergenekon...</p><br/>
<p class="MsoNormal" style="margin: 0cm 0cm 0pt; text-indent: 18pt">MİT’in yazısı, devletin içine uzanmış Ergenekon çetesinin şemasını içeriyor ve bu örgütün araştırılmasını tavsiye ediyor.</p><br/>
<p class="MsoNormal" style="margin: 0cm 0cm 0pt; text-indent: 18pt">2003 tarihli örgüt şemasında, Ergenekon mensubu siyasetçilerin, işadamlarının, gazetecilerin adları var.</p><br/>
<p class="MsoNormal" style="margin: 0cm 0cm 0pt; text-indent: 18pt">Siyasetçiler arasında bir partinin genel başkanının ismi hemen dikkat çekiyor.</p><br/>
<p class="MsoNormal" style="margin: 0cm 0cm 0pt; text-indent: 18pt">Çeteci gazetecilerin listesinde bir büyük gazetenin genel yayın yönetmeni, Ankara temsilcisi ve çok popüler bir yazarı göze çarpıyor.</p><br/>
<p class="MsoNormal" style="margin: 0cm 0cm 0pt; text-indent: 18pt">Ergenekoncu işadamları arasında sanayiciler de var, medya patronları da.</p><br/>
<p class="MsoNormal" style="margin: 0cm 0cm 0pt; text-indent: 18pt">Bu şahısların adlarının bu belgede yer alması, bilerek ya da bilmeyerek Ergenekon için çalıştıklarının kanıtı sayılamaz.</p><br/>
<p class="MsoNormal" style="margin: 0cm 0cm 0pt; text-indent: 18pt">Ama şunu gösterir:</p><br/>
<p class="MsoNormal" style="margin: 0cm 0cm 0pt; text-indent: 18pt">Bugün siyaset sahnesinde,</p><br/>
<p class="MsoNormal" style="margin: 0cm 0cm 0pt; text-indent: 18pt">iş âleminde ve medyada hâlâ çok etkin konumlarda olan bir dizi isim, Ergenekon’la bağlantılı olabilecekleri iddiasıyla MİT tarafından Başbakanlık’a rapor edilmiş.</p><br/>
<p class="MsoNormal" style="margin: 0cm 0cm 0pt; text-indent: 18pt">Kimilerinin “efsane” saydığı Ergenekon hakkında istihbarat toplayan MİT, bu istihbaratı ve şüphelerini beş yıl önce Başbakanlık’a aktarıp araştırılması gereğini vurgulamış.</p><br/>
<p class="MsoNormal" style="margin: 0cm 0cm 0pt; text-indent: 18pt">Kimseyi töhmet altında bırakmamak için bu belgedeki isimleri yazmayacağım.</p><br/>
<p class="MsoNormal" style="margin: 0cm 0cm 0pt; text-indent: 18pt">Bu belgenin, 2 Temmuz 2008 tarihinde, Başbakanlık tarafından Ergenekon operasyonunun sorumlularına intikal ettirildiğini söylemekle yetineceğim.</p><br/>
<p class="MsoNormal" style="margin: 0cm 0cm 0pt; text-indent: 18pt"><o:p> </o:p></p><br/>
<p class="MsoNormal" style="margin: 0cm 0cm 0pt; text-indent: 18pt"><b style="mso-bidi-font-weight: normal">NÜKLEER, KİMYASAL, BİYOLOJİK<o:p></o:p></b></p><br/>
<p class="MsoNormal" style="margin: 0cm 0cm 0pt; text-indent: 18pt">Ergenekon soruşturmasını aylardır yakından takip etmeye çalışıyorum ve izlenimim şu:</p><br/>
<p class="MsoNormal" style="margin: 0cm 0cm 0pt; text-indent: 18pt">İddianameyi enine boyuna incelediğimizde, karşımızda silaha ve teröre uzak durmayan bir çete bulacağız.</p><br/>
<p class="MsoNormal" style="margin: 0cm 0cm 0pt; text-indent: 18pt">Sadece Ümraniye’den, Cumhuriyet Gazetesi saldırısından, Danıştay cinayetinden tanıdığımız türden el bombaları, fünyeler, tabanca ve tüfeklerden söz etmiyorum.</p><br/>
<p class="MsoNormal" style="margin: 0cm 0cm 0pt; text-indent: 18pt">Örneğin, nükleer, kimyasal, biyolojik silah geliştirme planları yapmış bir çete çıkarsa karşımıza, çok şaşırmayacağım.</p><br/>
<p class="MsoNormal" style="margin: 0cm 0cm 0pt; text-indent: 18pt">“Nükleer silah üretmek zor ama kimyasal ve biyolojik silah üreterek birçok terör örgütünü kontrol altına alabiliriz” diye plan yapmış Ergenekoncularla karşılaşırsak ürkeceğim...</p><br/>
<p class="MsoNormal" style="margin: 0cm 0cm 0pt; text-indent: 18pt">Ama şaşırmayacağım.</p><br/>
<p class="MsoNormal" style="margin: 0cm 0cm 0pt; text-indent: 18pt"><o:p> </o:p></p><br/>
<p class="MsoNormal" style="margin: 0cm 0cm 0pt; text-indent: 18pt"><b style="mso-bidi-font-weight: normal">PKK, İBDA-C, DHKP-C, HİZBULLAH <o:p></o:p></b></p><br/>
<p class="MsoNormal" style="margin: 0cm 0cm 0pt; text-indent: 18pt">Aynı şekilde, PKK’nın, İBDA-C’nin, DHKP-C’nin, Hizbullah’ın Ergenekon’la dirsek temasında olduğu, Ergenekon tarafından yönlendirildiği, kullanıldığı, hatta kontrol edildiği yönündeki iddialar da sürpriz olmayacak benim için.</p><br/>
<p class="MsoNormal" style="margin: 0cm 0cm 0pt; text-indent: 18pt">Ergenekon’a “terör örgütü” denmesinin arka planındaki işbirliklerini bir bir ortaya dökebilecek mi bu ilk iddianame,<span style="mso-spacerun: yes">  </span>bilmiyorum.</p><br/>
<p class="MsoNormal" style="margin: 0cm 0cm 0pt; text-indent: 18pt">Ama dosyada, bu işbirliklerine ilişkin bilgi ve belgelerle karşılaşırsak düşüneceğim, ürkeceğim ve çok şaşırmayacağım.</p><br/>
<p class="MsoNormal" style="margin: 0cm 0cm 0pt; text-indent: 18pt">Danıştay ve Hablemitoğlu cinayetleri, Akın Birdal’a suikast girişimi Ergenekon’a bağlanırsa tüylerim ürperecek; şaşırmayacağım.</p><br/>
<p class="MsoNormal" style="margin: 0cm 0cm 0pt; text-indent: 18pt"><o:p> </o:p></p><br/>
<p class="MsoNormal" style="margin: 0cm 0cm 0pt; text-indent: 18pt"><b style="mso-bidi-font-weight: normal">BÜYÜKANIT NE DİYOR<o:p></o:p></b></p><br/>
<p class="MsoNormal" style="margin: 0cm 0cm 0pt; text-indent: 18pt">Zaten biz, şaşırma eşiğini çoktan aşmadık mı bu ülkede?</p><br/>
<p class="MsoNormal" style="margin: 0cm 0cm 0pt; text-indent: 18pt">Ergenekon’un Türk Silahlı Kuvvetleri’nin komuta kademesine uzandığı iddiasından, iki emekli orgeneralin terör örgütü liderliği suçlamasıyla tutuklanması ve yargılanacak olmasından daha fazla ne şaşırtabilir ki bizi?</p><br/>
<p class="MsoNormal" style="margin: 0cm 0cm 0pt; text-indent: 18pt">Ergenekon’un 1 ve 2 numaralarının muvazzaf subaylar olduğunu öğrenirsek bir gün şok geçirir miyiz dersiniz?</p><br/>
<p class="MsoNormal" style="margin: 0cm 0cm 0pt; text-indent: 18pt">Ergenekon’u yöneten muvazzaf ya da emekli askerlerin üzerine gidilmesinde, Genelkurmay’ın zımni onayının olduğunu bilmek şaşırtır mı sizi?</p><br/>
<p class="MsoNormal" style="margin: 0cm 0cm 0pt; text-indent: 18pt">Genelkurmay Başkanı Orgeneral Yaşar Büyükanıt, bana Ergenekon soruşturmasını yürütenlerce anlatıldığı üzere, bu operasyon konusunda “Her kime dokunuyorsa üzerine gidilsin, benim ismim geçiyorsa da gereken işlem yapılsın” demişse eğer, buna hayret eder misiniz?</p><br/>
<p class="MsoNormal" style="margin: 0cm 0cm 0pt; text-indent: 18pt">Peki, eğer orduda, Ergenekon çetesine bulaşmış üst rütbeli muvazzaf subaylar varsa, onların bu operasyon sayesinde er geç tasfiye edileceğini düşünmenin giderek “makul beklenti” sınırları içine çekiliyor olmasına ne demeli?</p><br/>
<p class="MsoNormal" style="margin: 0cm 0cm 0pt; text-indent: 18pt">Bu beklentinin içerdiği değişim müjdesi, şaşkınlıktan güvene doğru taşımıyor mu hepimizi?</p><br/>
<p class="MsoNormal" style="margin: 0cm 0cm 0pt; text-indent: 18pt"><o:p> </o:p></p><br/>
<p class="MsoNormal" style="margin: 0cm 0cm 0pt; text-indent: 18pt"><b style="mso-bidi-font-weight: normal">SİYASİ İRADE NEREYE KADAR<o:p></o:p></b></p><br/>
<p class="MsoNormal" style="margin: 0cm 0cm 0pt; text-indent: 18pt">“Dağ fare doğursun” diye bekleyen Ergenekon avukatlarını bir yana bırakın.</p><br/>
<p class="MsoNormal" style="margin: 0cm 0cm 0pt; text-indent: 18pt">Sözüm, bu değişim müjdesinin kursağımızda kalmasını istemeyenlere; cinayet işlemeyen, işletmeyen, darbe planlamayan, kaosa bel bağlamayan, temiz bir devleti özleyenlere...</p><br/>
<p class="MsoNormal" style="margin: 0cm 0cm 0pt; text-indent: 18pt">Bilin ki, Ergenekon operasyonu bunun için bir fırsat sunuyor bize.</p><br/>
<p class="MsoNormal" style="margin: 0cm 0cm 0pt; text-indent: 18pt">Bilin ki, bu devletin içinde aynı özlemi paylaşan iyi adamlar var.</p><br/>
<p class="MsoNormal" style="margin: 0cm 0cm 0pt; text-indent: 18pt">Bilin ki, ordunun üst kademesinde de var böyleleri.</p><br/>
<p class="MsoNormal" style="margin: 0cm 0cm 0pt; text-indent: 18pt">Bilin ki,<span style="mso-spacerun: yes">  </span>Ergenekon operasyonuyla yakaladığımız fırsatın tepilmemesi, bu özlemi paylaşan siyasetçilerin daha kararlı bir irade ortaya koymasına bağlı.</p><br/>
<p class="MsoNormal" style="margin: 0cm 0cm 0pt; text-indent: 18pt">Onun için karartmacılara, karalamacılara rağmen sesinizi yükseltin.</p><br/>
<p class="MsoNormal" style="margin: 0cm 0cm 0pt; text-indent: 18pt">Sizin oyunuzla var olan ve kapatma davalarıyla, darbelerle değil, son tahlilde yine sizin oyunuzla yok olmaya mahkûm siyasetçileri göreve çağırın.</p><br/>
<p class="MsoNormal" style="margin: 0cm 0cm 0pt; text-indent: 18pt">Ergenekon operasyonunun yarıda kesilmemesi için kararlı davranmaya zorlayın onları.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/1174.htm), [web.archive.org (arşiv bağlantısı)](http://web.archive.org/web/20100125184859/http://taraf.com.tr:80/makale/1174.htm)
# Ergenekon’da gelinen nokta, yeni dalgalar ve temizlik umudu

*Yasemin Çongar 16.07.2008*

<div class="taraf_structure_2col_1zq">
<div class="margen_n">



 <p></p><p><font face="Times New Roman TUR"> </font></p><br/>
<p>Ergenekon operasyonunda, en başından itibaren görev almış bir istihbaratçıyla konuşuyorduk.</p><br/>
<p>“Bizim için,” dedi, “bu ülkede işlenen siyasi cinayetlerin perde arkasını aydınlatmak tabii ki çok önemli. Ama en az onun kadar önemsediğimiz bir şey de, ısrarla ‘yok’ denen bu örgütün şemasını, yapısını, mekanizmasını ortaya çıkartmak. İddianamedeki delillerin bunu sağladığını düşünüyorum.”</p><br/>
<p>Ergenekon iddianamesini bir ucundan okumaya başlayınca, ayrıntılarını bugünkü <i>Taraf</i>’ta bulacağınız “Lobi” adlı örgüt yapılanması ve eylem planıyla karşılaşıyorsunuz.</p><br/>
<p>Gerek operasyonun ilk beş dalgasında elde edilen bilgi ve belgeler, gerekse 1 temmuzdaki altıncı dalgada toplanan ve ek iddianameye girecek olan çok sayıda delil, devletin içinde ve yanı başındaki birilerinin son on yıldır kendi yasal görev alanlarının dışında bir örgütlenme içine girdiklerini açıkça yansıtıyor.</p><br/>
<p>Bu yapının hangi kademesinde kimin görev aldığını, onların hangi eylemlere karar verip uyguladığını, bu eylemlerde kimlerin nasıl kullanıldığını ise, ancak Ergenekon davası sonuçlanınca net olarak bileceğiz.</p><br/>
<p>Dava, başta Danıştay cinayeti olmak üzere bir dizi saldırıyı; PKK, DHKP-C, Hizbullah ve İBDA-C gibi örgütlerle Ergenekon arasındaki bağlantıyı; çetenin kimyasal, biyolojik imha silahlarına sahip olma hevesinden kendi mafyasını yaratma merakına uzanan kanlı ve kirli işlerini aydınlatma potansiyeline de sahip.</p><br/>
<p>Bu potansiyel ne ölçüde hayata geçirilebilirse, devlet de o ölçüde temizlenecek.</p><br/>
<p>Ve belki, yeni komploların, yeni darbelerin, yeni cinayetlerin önüne geçilecek.</p><br/>
<p>Bize “Yapıyı ortaya çıkartmak cinayetleri aydınlatmak kadar önemli” diyen istihbaratçı tam da bunu söylüyordu aslında.</p><br/>
<p>Üsteleyince, “Hrant Dink cinayetinin Ergenekon dosyası kapsamında çözülemeyebileceğini” açıkça söyledi; ama şunu da ekledi:</p><br/>
<p>“Biz bu operasyonu bir değil, iki yıl önce başlatsaydık, belki Hrant bugün sağ olacaktı.”</p><br/>
<p>***</p><br/>
<p>Ergenekon soruşturmasını yürüten savcılarla operasyonları gerçekleştiren polisleri dinleyince şunu açıkça görüyorsunuz:</p><br/>
<p>Devletin bazı birimlerinin uzun zamandır farkında olduğu, bazılarının bizzat içinde yer alırken bazılarının göz yumduğu, ama bazılarının da kusup atmak, sonunu getirmek istediği bir yapı Ergenekon.</p><br/>
<p>Geçen cuma bu sütunda değindiğim Milli İstihbarat Teşkilatı belgesi, gerçi Ergenekon soruşturmasını yürütenlere iki hafta önce intikal ettirildi, ama bundan beş yıl önce hazırlanmış.</p><br/>
<p>Devletin istihbaratçıları, kim bilir ne kadar süre yürüttükleri bir çalışmanın sonunda, Ergenekon diye bir örgütün varlığını, şemasını, olası yönetici ve üyelerini tespit edip 2003’te Başbakanlığa bildirmişler.</p><br/>
<p>Başka deyişle, bugün Kanada’da bulunan Ergenekon sanığı Tuncay Güney’in örgütle ilgili ayrıntılı bilgiler verdiği ifadesinden iki yıl sonra, MİT de “Evet, böyle bir örgüt var ve araştırılmalı” diye siyasi iktidara bildirimde bulunmuş.</p><br/>
<p>Güney’in 2001 tarihli ifadesinin niye en az altı yıl kayıplara karıştığı; bunu devletin içinde kimlerin sağladığı önümüzdeki günlerde üzerine gidilmesi gereken sorulardan biri.</p><br/>
<p>Ergenekon soruşturmasının resmen başlayabilmesinin MİT’in Başbakanlığa yaptığı bildirimin üzerinden en az dört yıl geçtikten sonra, Ümraniye’deki cephane evin tesadüfen ortaya çıkartılması üzerine mümkün olması da, kendi içinde başka sorular barındırıyor.</p><br/>
<p>Kaybedilen zamanın aldığı canlar düşünüldüğünde kabullenilemeyecek, vicdani sorumluluğu çok ağır bir gecikme bu.</p><br/>
<p>Bir yandan, bu gecikmeye öfkeleniyorum.</p><br/>
<p>Bir yandan da, eninde sonunda soruşturmanın başlayabilmiş ve önüne bugüne kadar çok büyük bir engel çıkartılmamış olması, en azından bundan böyle yeni komploların, yeni darbe planlarının, yeni cinayet teşebbüslerinin önüne geçilebileceği umudunu veriyor bana.</p><br/>
<p>“Ergenekon bizim meselemiz değil” diyen, bu konuda “taraf” olmamanın erdemine inanarak, asla tatmin olmamasına karar verdikleri bir şüpheciliğin durgun sularında yüzen “demokrat” arkadaşlarımızın paylaşmadığı bir umut bu.</p><br/>
<p>Varsın paylaşmasınlar.</p><br/>
<p>Mühim olan bu umudun boşa çıkmaması, “temiz devlete” doğru büyük bir adım atabilmesi bu memleketin...</p><br/>
<p>Ergenekoncular ve avukatları dışında herkese, hatta bugünlerin “tarafsız demokratlarına” bile, daha rahat nefes aldıracak bir adım olur bu.</p><br/>
<p>***</p><br/>
<p>Temiz devlet umudunun boşa çıkmaması, sadece mevcut iddianamenin ve iki emekli orgeneralin de tutuklandığı altıncı dalgada elde edilenlerle yazılacak ek iddianamenin sağlayabileceği bir şey değil.</p><br/>
<p>Ergenekon operasyonunu yürütenlerle konuşunca, muhtemel yedinci dalganın yargıya, üniversitelere, hatta Emniyet’e uzanabileceğini anlıyorsunuz.</p><br/>
<p>Dahası, emekli ve muvazzaf subayları da kapsayacak bir sekizinci dalganın da mümkün olduğunu seziyorsunuz.</p><br/>
<p>Genelkurmay’dan “Ergenekon’un üzerine gidilsin” işareti aldıklarını anlatan operasyon sorumluları, çeteyle bağlantısından kuşkulanılan askeri unsurların üzerine ordunun bizzat gidebileceğini, bu kapsamda tasfiyeler yaşanabileceğini düşünüyorlar.</p><br/>
<p>Aslında bu ihtimallerin konuşuluyor olması bile bana, Ergenekon operasyonunun, devletin kurumlarına bir tür toplu intiharın eşiğinden dönme fırsatı verdiğini düşündürtüyor.</p><br/>
<p>Soruşturmayı yürütenlerden birinin aktardığına göre, MİT Müsteşarı Emre Taner bir süre önce, Başbakanlık ve Genelkurmay’a, “Ergenekon’un mutlaka üzerine gidilmesi gerektiği” yönünde görüş iletmiş.</p><br/>
<p>Dolaylı işittiğim ve abartılmamış olmasını dilediğim bu görüş, bence devlet adına bir ayakta kalma refleksi yansıtıyor.</p><br/>
<p>Daha da önemlisi, ayakta kalmanın yolunun, içeriyi adamakıllı temizlemekten geçtiğine ilişkin bir bilinç içeriyor.</p><br/>
<p>Bence, bu da bir umut kaynağı.</p><br/>
<p>Hele de, Deniz Baykal gibilerinin temsiline soyunmaktan gocunmadığı Ergenekoncu zihniyetin utanç verici tezahürlerinin siyaset sahnemizden ve medyamızdan hiç eksik olmadığını düşünürsek.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/1229.htm), [web.archive.org (arşiv bağlantısı)](http://web.archive.org/web/20081028224122/http://www.taraf.com.tr:80/makale/1229.htm)
# Ankara’nın Hadley’den alıp Mottaki’ye vereceği mesaj

*Yasemin Çongar 18.07.2008*

<div class="taraf_structure_2col_1zq">
<div class="margen_n">



 <p></p><p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Artık masada gerçek bir “havuç” var.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Başını Avrupa Birliği ve ABD çekse bile, Rusya ve Çin’in de katılımı sayesinde “uluslararası topluluğa” mal edilen diplomatik çaba nihayet somut bir teşvik unsuruna kavuştu.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">İran’ın uranyumu zenginleştirme programını dondurmaya ikna edilmesi girişiminde olumlu sonuç alma ihtimali, bugün bugüne kadar olduğundan çok daha yüksek.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Daha önemlisi, bu sonuç alınırsa, ABD ile İran arasında 30 yıla yaklaşan kopukluğu bitirecek bir süreç başlayabilir.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Masadaki “havuç” da bu zaten.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Washington, politikasında önemli bir değişiklik yaptı ve ilk etapta, Tahran’la üst düzeyde görüşme, bu görüşmenin amacına ulaşması halinde de İran’a uzun süreli diplomat gönderme fikrini benimsedi. </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Bütün bu nükleer pazarlık süresince, İran’ın gözünün hep ABD’de olduğu ve ikili ilişkilerde normalleşme yönünde bir işaretin Tahran nezdinde diğer bütün teşviklerden daha büyük değer taşıdığı düşünüldüğünde, yakalanan fırsatın önemi daha iyi anlaşılıyor.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Hemen söyleyelim; bu fırsat Bush yönetiminin içindeki ve yanı başındaki “İran’ı vuralım” lobisine rağmen ve büyük ölçüde Avrupa Birliği’nin bastırması sayesinde yakalandı. </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Şu da denebilir: AB’nin Dış Politika Şefi Javier Solana ile ABD Dışişleri Bakanı Condoleezza Rice’ın fendi Washington’da Başkan Yardımcısı Dick Cheney’le yakınlığı süren neo-con tayfayı ve İsrail’deki şahinleri şimdilik yendi.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Bu, AKP hükümetinin İran-ABD ekseninde başından beri ısrarla sürdürdüğü politikayla da uyumlu ve Türkiye’nin çıkarları doğrultusunda bir gelişme...</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><?xml:namespace prefix = o ns = "urn:schemas-microsoft-com:office:office" /><o:p><font face="Times New Roman" size="3"> </font></o:p></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">*** </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Değişimin ilk önemli işareti, Condoleezza Rice’ın geçen ay attığı imzaydı.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">ABD’nin Britanya, Almanya, Fransa, Çin ve Rusya’yla birlikte hazırladığı “anlaşma paketi” Tahran’da kendisine sunulduğunda, İran Dışişleri Bakanı Manuşer Mottaki’nin çok şaşırdığı anlatılıyor.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Zira Mottaki’ye verilen teklif metni, o güne dek İran’a iletilen belgelerde olmayan bir unsuru, diğer beş ülkenin dışişleri bakanlarıyla birlikte Rice’ın da imzasını içeriyordu.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">İmzanın anlamı şuydu: </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Eğer Tahran, “karşılıklı dondurma” diye adlandırılan teklife yanaşır ve uranyumu zenginleştirme programını dondurursa, uluslararası topluluğun gündemdeki yaptırımları askıya alarak İran’a siyasi ve iktisadi teşvikler sağlama niyetine, Washington da, kendini en üst düzeyde bağlayarak katılıyordu.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Mottaki bu jeste karşılık verdi ve İran’ın cevap mektubunu, beş dışişleri bakanı ve Solana’yla birlikte Rice’a da hitaben kaleme aldı.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Ardından Cumhurbaşkanı Mahmud Ahmedinejad dahil İran yetkililerinin ABD ile normalleşme arayışını yansıtan ılımlı açıklamaları geldi.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Hatta Mottaki, bu ay başında, New York’ta Batılı gazetecilerle konuşurken İran’la Batı’nın çıkarlarının ortak olduğunu söyleyebildi.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Ve nihayet, yarın Cenevre’de İran’ın nükleer konudaki başmüzakerecisi Said Celili’yle yapılacak uluslararası görüşmelere ABD Dışişleri’nin üç numarası William Burns’ün de katılacağı açıklandı.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">İki ülke arasında 1979’dan bu yana en üst düzeyli doğrudan temasa imkân verecek olan bu kararın hemen ardından, <i style="mso-bidi-font-style: normal">Guardian</i> gazetesinde yayımlanan ve Washington’ın yalanlamadığı “menfaat bürosu” planını öğrendi dünya. </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Buna göre, ABD tıpkı diplomatik ilişkisi olmayan Küba’dakine benzer bir büroyu Tahran’daki İsviçre Büyükelçiliği bünyesinde açmaya hazırlanıyor. </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Eğer nükleer pazarlıkta ilerleme sağlanırsa, ABD’li diplomatlar yaklaşık </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">30 yıldır ilk kez Tahran’da kalıcı bir görev üstlenip, bir tür “çekirdek büyükelçilik” oluşturacaklar.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><o:p><font face="Times New Roman" size="3"> </font></o:p></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">*** </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Bu kritik konjonktürde Ankara’nın oynadığı rol de önemli.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Bush’un Ulusal Güvenlik Danışmanı Stephen Hadley’nin dün Ankara’daki görüşmelerinde Irak, Suriye-İsrail ve Türkiye-Ermenistan başlıklarıyla birlikte İran önemli yer tuttu.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Görüşmelerden haberli bir ABD’li diplomatın <i style="mso-bidi-font-style: normal">Taraf</i>’a aktardığına göre, Hadley İran’la varılan son nokta konusunda Türk muhataplarına kapsamlı bilgi vererek, “Ortada sağlam bir teklif var. Teklifin ciddiyetini göstermek için Cenevre’deki görüşmeye önemli bir diplomatımızı gönderiyoruz. Bu fırsatı kullanıp kullanmamak İran’a kalmış” dedi.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Türkiye’nin bugün ağırlayacağı Manuşer Mottaki’ye vereceği mesaj da bu olacak.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">1980’lerin ortasında Ankara büyükelçiliği yapmış olan İran Dışişleri Bakanı’na, “Nükleer kavgayı bitirme, uluslararası toplulukla aranızdaki sorunu çözme ve ABD ile normalleşme yolundaki bu önemli fırsatı değerlendirin” denecek.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Görüştüğümüz Amerikalı diplomat, Hadley ve Mottaki ziyaretlerinin peş peşe gerçekleşmesini, “Her iki taraf da Türkiye’nin sürece olumlu katkı yapabileceğini biliyor” diye yorumlarken, anlaşılan bu mesajın verileceğine güveniyordu.</font></p><span style="FONT-SIZE: 12pt; FONT-FAMILY: 'Times New Roman'; mso-fareast-font-family: 'Times New Roman'; mso-ansi-language: TR; mso-fareast-language: TR; mso-bidi-language: AR-SA">İşin yeni ve ilginç yanı, bunun Washington, Tahran ve Ankara’nın çıkarlarını buluşturan bir mesaj olması.</span>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/1248.htm), [web.archive.org (arşiv bağlantısı)](http://web.archive.org/web/20081028224128/http://www.taraf.com.tr:80/makale/1248.htm)
# Kötülüğe karşı sıradan bir duruşun önemi

*Yasemin Çongar 23.07.2008*

<div class="yazi"><p>Bejan Matur, hayata kulak tıkamayan herkese, Diyarbakır’ın ve aslında başta Kürt bölgesi olmak üzere, bence bütün Anadolu’nun nabız atışlarını duyuran dünkü makalesinde, Ergenekon soruşturmasının Diyarbakır sokaklarında yarattığı umudu ve sempatiyi aktarıp şöyle diyordu:</p>
<p>“Sıradan insanın gözünde kötülük, zulüm, adaletsizlik basit gerçekliklerdir. Koordinatları zor hissedilen hakikatler değil. Tıpkı hesapsız iyiliğin kolay ve dolayımsız yaşanması gibi. Acı çeken insan yaşadığı kötülüğün sona ermesiyle ilgilenir... Yaşanan kötülüğün durmasına değil de, o kötülüğün sona ermesinin neye hizmet edeceğine odaklanan bir politikanın artık kabul görmediğini sokaktaki insan sezgisiyle hissettiriyor. Böyle bakınca son dönemde yaşananları sadece Türkiye demokrasisinin değil, ruhlarımızın da sınavı olarak görmek gerekir.” (<i>Zaman</i> gazetesi)</p>
<p>***</p>
<p>Ergenekon soruşturmasının ortaya çıkardığı belgeleri, bilgileri, yanıtladığı ve yarattığı soru işaretlerini, Hannah Arendt’ten miras “kötülüğün sıradanlığı” (the banality of evil) kavramından ayrı düşünmek pek kolay değil.</p>
<p>Nazi savaş suçlusu Adolph Eichmann’ın Kudüs’te yargılanmasını izledikten sonra, davayı anlattığı 1963 tarihli kitabın alt başlığında “kötülüğün sıradanlığı”ndan dem vuran Arendt, ölüm kamplarını yönetenlerin çıldırmış fanatikler değil, devletlerinin bekası için gerekeni yaptığına inanan “iyi bürokratlar” olduğunu söylüyordu.</p>
<p>Haklılığı sorgulanmayan bir zihniyetin ve o zihniyeti içselleştirmiş bir düzenin doğal uzantısı olarak, kötülüğün nasıl da benimsenebildiğini, rutinleştiğini, sıradanlaştığını anlatıyordu bize.</p>
<p>Ergenekon’un, geçen hafta <i>Taraf </i>’ta yayımladığımız “Lobi”, “Analiz, Yeni Yapılanma ve Geliştirme Projesi”, “Nükleer, Biyolojik, Kimyasal” başlıklı belgelerini okurken, işte tam da böyle doğallaşmış, kanıksanmış bir görev anlayışının izlerini buluyor insan.</p>
<p>Belgelerde “Türkiye Cumhuriyeti’nin kazanımlarını korumak adına, Atatürkçülük adına, ulusal çıkarlar adına” yapılmış planlar var.</p>
<p>Okudukça, kendilerinin “vatansever”, kendilerinden olmayanlarınsa “vatan haini” olduğuna inanmış bir güruhun yaptığı “yüce gönüllü” planların siyasi suikastlara, cinayetlere, terör örgütleriyle işbirliğine, soygunculuğa, uyuşturucu kaçırmaya, ulusalcı mafya oluşturmaya, kitle imha silahları üretme hevesine, kara para aklamaya, karalamacılığa ve darbe projelerine kadar binbir türlü kötülüğü barındırdığını anlıyorsunuz.</p>
<p>Ergenekon’un hangi planlarının nasıl hayata geçtiğini bugün kesin olarak bilmeseniz bile, siyasi suikastların, terörün, uyuşturucunun, darbelerin ve darbe denemelerinin boyunduruğundan </p>
<p>bir türlü kurtulamayan bu ülkede, bütün bu kötülüklerin çıldırmış fanatikler değil, devletin bekası için gerekeni yaptığına inanan “iyi bürokratlar” ile “iyi vatandaşlar” tarafından tasavvur edilmiş olduğunu görüyorsunuz.</p>
<p>Ergenekon canavarı, sadece tasarladığı ve muhtemelen de hayata geçirdiği suçlar nedeniyle değil, belki bundan daha fazla, kötülüğün devletin derinindeki ve yamacındaki sıradanlaşmasını cisimleştirdiği için korkunçlaşıyor.</p>
<p>***</p>
<p>Bejan Matur’un makalesinden Hannah Arendt’e uzandım, çünkü kötülüğün sıradanlığına karşı en güçlü silahın sıradan bir karşı duruş olduğuna inanıyorum.</p>
<p>Ergenekon için ısrarla “yok” demek, “efsane” demek; Ergenekon’un üzerine gidilmesini küçümsemek; Ergenekon’un üzerine gidenleri karalamak bir tercih...</p>
<p>Bu tercihi yapanların bir kısmı, suikastların aydınlatılmamasını, darbecilerin yargılanmamasını ve bunun yarattığı çaresizlik halinin sıradanlaşmasını zaten istiyor.</p>
<p>Aynı tercihi, şüphecilik adına, tarafsızlık adına kendilerine reva görenlerse, kötülüğün sıradanlaşmasına ister istemez hizmet ettiklerini anlayamayacak kadar içe dönük yaşıyor olmalılar.</p>
<p>Hiçbir hesabın parçası olmadıklarını herkese anlatma hesabıyla o kadar meşguller ki, kötülüğün karşısında sıradan bir duruşu beceremiyorlar.</p>
<p>Oysa Bejan Matur’un çizdiği Diyarbakır portresinden anlıyorum ki, bu toplum her zamanki gibi “kanaat önderleri”nin birkaç fersah önünde; hesapsız, basit, sıradan ve sıradanlığı ölçüsünde sağlam bir duruşu var.</p>
<p>Kötülüğün sona ermesini isteyen bir duruş bu.</p>
<p>Kötülüğü kimin kime karşı yaptığına ve kötülüğün sona ermesinin kimin işine yaracağına odaklanmayan bir duruş.</p>
<p>En basitinden, Ergenekon’un bitirilmesini isteyen bir duruş. </p>
<p>Matur’dan öğreniyorum ki, bu duruşu benimseyenlerin gözünde, “iyiliğin, huzurun kendisi, gerisindeki iktidar hesaplarından çok daha önemli ve hayati.”</p>
<p>Okumadıysanız okuyun Bejan Matur’un makalesini... </p>
<p>Ya da yapabiliyorsanız Anadolu’nun herhangi bir köşesindeki “kalbi basit hakikatlere ayarlı, sıradan ama derin insanların” Ergenekon konusunda ne düşündüğünü dinleyin.</p>Sıradan duruşlarının sağlamlığına şaşırmayın.</div>

Kaynak: [taraf.com.tr](http://www.taraf.com.tr:80/yasemin-congar/makale-kotuluge-karsi-siradan-bir-durusun-onemi.htm), [web.archive.org (arşiv bağlantısı)](http://web.archive.org/web/20100629215052/http://www.taraf.com.tr:80/yasemin-congar/makale-kotuluge-karsi-siradan-bir-durusun-onemi.htm)
# “Ahlaksız adam” Türkiye için de bir şans sayılmalı

*Yasemin Çongar 27.08.2008*

<div class="taraf_structure_2col_1zq">
<div class="margen_n">



 <p><font face="Times New Roman TUR"><br/>
<p>“Bu ahlaksız adamla daha fazla konuşmamın manası yoktu.”</p><br/>
<p>Amerikan Bağımsızlık Savaşı’nı resmeden muralin boydan boya kapladığı yüksek tavana uzanan pembe damarlı beyaz sütunlardan birinin dibinde fısıltılı bir sohbete dalmış birkaç gazeteci ve diplomatı saymazsak bomboş olan fuayenin sessizliğini tek cümlesiyle bozan ufak tefek adam hışımla açıp çıktığı ağır ceviz kapı kapanır kapanmaz sakinleşiverdi ve bir anlık öfkesiyle şaşırttığı küçük grubu tebessümle selamlayıp geniş mermer merdivenlerden seker adımlarla inmeye başladı.</p><br/>
<p>Bu ufak tefek adam, herkesle mütevazı bir üslupla konuşan, yürüttüğü bütün dış temaslarda yumuşaklığı ve güler yüzlülüğüyle tanınan, rahmetli İsmail Cem’di.</p><br/>
<p>İlk –ve o zaman bunu bilmesem de son- kez hiddetli görüyordum onu. </p><br/>
<p>Ardından merakla bakarak, diğer gazeteci ve diplomatların Cem’e eşlik etmesiyle büsbütün boşalan fuayede “ahlaksız adam”ı beklemeye koyuldum.</p><b><br/>
</b><p align="center">* * *</p><br/>
<p>Los Angeles’taki Demokratik Parti seçim kurultayında onunla bizzat tanıştırılmış ve baş başa sohbet imkânı bulmuş olmama güveniyordum.</p><br/>
<p>Bizi tanıştıran, bugünkü gibi o zaman da Celal Talabani’nin sağ kolu olan, şimdiki Irak Başbakan Yardımcısı Barham Salih’ti.</p><br/>
<p>Irak Kürdistan Yurtsever Birliği’nin Washington temsilciliğini yapan Salih’le, kurultay kapsamındaki dış politika basın toplantısı öncesinde karşılaşınca, her zamanki gibi, Irak Kürtleriyle Türkiye arasındaki ilişkiler üzerine sohbete dalmıştık.</p><br/>
<p>Basın toplantısı bittiğinde, birlikte kürsünün yanına gittik ve Salih’in “İşte bizim meseleleri en iyi bilen Amerikan siyasetçilerinden biri” dediği orta boylu, kır saçlı, gülen gözlü senatörle el sıkıştık.</p><br/>
<p>Türkiye’den bir gazeteyi temsil ettiğimi öğrenince, “Harika” dedi:</p><br/>
<p>“En çok ilgimi çeken ülkelerden biridir. Yöneticilerinizle bazı konularda hiç anlaşamasam bile...”</p><br/>
<p>Sonrası Kıbrıs, Türk-Yunan ilişkisi, Rum Patrikhanesi, Ermeni soykırımı ve Kürt meselesi üzerinde dönen 15-20 dakikalık bir sohbet...</p><br/>
<p>Ankara’nın bu konulardaki hemen bütün tezlerine karşı çıkıyordu: </p><br/>
<p>Patrikhane’nin ekümenik statüsü tanınmalıydı; Kürtçe konuşmak serbest olmalıydı; Kıbrıs’ta çözümsüzlüğe endeksli Türk politikası terk edilmeliydi; Ankara, Erivan’la ilişkisini normalleştirmeli ve tarihte yaşananlarla yüzleşebilmeliydi.</p><br/>
<p>2000 yılının ağustos ayının ortalarındaydık.</p><br/>
<p>Al Gore, henüz sandıkta kazandığı seçimi mahkemede kaybetmemiş; Amerika ve dünya sekiz yıl Bush-Cheney ikilisine mahkûm olmamıştı.</p><br/>
<p>Karşımda kısa net cümlelerle, müstehzi bir ifade ağzının kenarından hiç eksilmeden konuşan adam, Demokratların seçimlerde zafer kazanacağına ve kendisinin belki de dışişleri bakanı olacağına inanıyordu.</p><br/>
<p>Birkaç ay sonra, Senato’daki odasında kendisini ziyaret eden Türk dışişleri bakanıyla sert bir söz düellosuna girişeceğini ve her daim kibar muhatabını kendisinden “ahlaksız adam” diye bahsedecek kadar kızdıracağını bilmiyordu. </p><b><br/>
</b><p align="center">* * *</p><br/>
<p>Orta boylu, kır saçlı, gülen gözlü senatör, ABD dışişleri bakanı olamadı. </p><br/>
<p>Ama şimdi, muhtemel bir Barack Obama yönetiminde başkan yardımcısı olmaya hazırlanıyor.</p><br/>
<p>Amerikan Senatosu’na ilk kez 29 yaşında giren, ardından da koltuğuna beş kez yeniden seçilen 1942 doğumlu Joe Biden, temsil ettiği doğu kıyısı eyaleti Delaware’in küçük çapını kat be kat aşan bir nüfuza sahip.</p><br/>
<p>Bu nüfuzun sadece Amerikan siyasi sahnesiyle sınırlı olmayıp uluslararası boyut taşıması, aslen hukukçu olan Biden’ın, Senato’daki kariyerini büyük ölçüde dış politikaya vakfetmesinin sonucu.</p><br/>
<p>2006’daki Kongre seçimlerinde Demokratlar üstünlük sağlayınca, Senato Dış İlişkiler Komitesi başkanlığına gelen Biden, bizde daha ziyade Irak’ın Kürt, Sünni ve Şii bölgelerine ayrılması önerisiyle ve tabii, Rum ve Ermeni konularında Ankara’yı kızdırmasıyla tanınsa da, esasen, Rusya’dan Çin’e, Venezuela’dan Darfur’a uzanan geniş bir yelpazedeki Amerikan politikalarını etkileyen bir konumda.</p><br/>
<p>Kasımdaki başkanlık seçimlerini kazanıp Beyaz Ev’e yerleşme şansı, Cumhuriyetçi rakibine kıyasla biraz daha yüksek olan Obama’nın yanına Biden’ı alması da, ilk önce, ister istemez “dış politika alanındaki gücünü pekiştirme manevrası” olarak yorumlandı.</p><br/>
<p>Ancak biraz daha geniş bakınca, Obama’nın Biden tercihinin arka planında, Delaware Senatörü’nün temsil ettiği toplumsal kimliği görmek mümkün.</p><br/>
<p>Biden, Pennsylvania ve Delaware’de servetini kaybedip işçi sınıfına dahil olmuş bir ailenin çocuğu olarak büyümüş; henüz 30 yaşındayken altı yıllık eşini ve birkaç aylık kızını bir otomobil kazasında kaybetmiş; başkan adaylığı denemelerinde hep başarısız olsa da, seçmen nezdindeki itibarını bir senatör olarak hep korumuş, “halka yakın” bir siyasetçi.</p><br/>
<p>Dahası, Katolik.</p><br/>
<p>Ve bu kimliğiyle; genç, siyah, Harvard mezunu, Müslümanlığı tanıyıp ateist düşüncelerle flört ettikten sonra Protestanlığı seçmiş, siyasi deneyimi sınırlı Barack Obama’yı kuvvetlendiren bir kombinasyon sağlıyor.</p><br/>
<p>Ya da en azından Obama böyle olacağını umuyor: </p><br/>
<p>Biden sayesinde erişmekte zorluk çektiği beyaz alt ve orta sınıf seçmenlere daha fazla hitap edebileceğini; rakibi McCain’le arasındaki deneyim ve yaş farkını Biden üzerinden kapatıp yaşlı seçmenleri daha kolay ikna edeceğini; ve oldum olası kendisine mesafeli bakan Katoliklerle, içlerinden birini başkan yardımcılığına taşıma vaadiyle yeni bir bağ kuracağını hesaplıyor.</p><b><br/>
</b><p align="center">* * *</p><br/>
<p>Barack Obama’nın hesabının tutmasını umuyorum.</p><br/>
<p>Obama-Biden ikilisinin ABD’de dümene geçmesinin, Bush-Cheney deneyimi ardından bütün dünyaya nefes aldıracağına inanıyorum.</p><br/>
<p>McCain liderliğindeki Cumhuriyetçi bir alternatife kıyasla, Obama-Biden ekibinin çok daha akılcı, ittifaka dönük ve sadece büyük harfle değil, küçük harfle de demokratik bir dış politika izleyecekleri kanısındayım.</p><br/>
<p>Biden’ın “demokratlığının” Ege’de, Kıbrıs’ta, Ermeni meselesinde de kendini gösterecek olmasınıysa, şanssızlık değil şans sayıyorum.</p><br/>
<p>Kaldı ki Biden, Türkiye’nin Kıbrıs politikasında 2003-2004 döneminde sağladığı çözüm yanlısı değişimi alkışlamış ve Ankara’nın Avrupa Birliği üyelik perspektifini kuvvetle destekleyen bir isim.</p><br/>
<p>Sekiz yıl önce, Amerikan Senatosu’nun mermer sütunlu fuayelerinden birine açılan odasının önünde bekleyip, rahmetli İsmail Cem’le neden “kapıştığını” sorduğumda bana ayaküstü söylediklerini o zaman da önemsemiştim, şimdi de önemsiyorum:</p><br/>
<p>“Kıbrıs konusunda biraz hırslı konuşmuş olmalıyım. Ama ne yapayım? Benim gönlüm Avrupalı bir Türkiye’den yana.”</p></font></p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/1699.htm), [web.archive.org (arşiv bağlantısı)](http://web.archive.org/web/20081028154750/http://www.taraf.com.tr:80/makale/1699.htm)
# Işık Koşaner’in ulusalcı manifestosu

*Yasemin Çongar 29.08.2008*

<div class="yazi"><p>Orgeneral Işık Koşaner’in 27 ağustosta Kara Kuvvetleri Komutanlığı görevini devralırken yaptığı konuşma, demokrasi açısından ne kadar talihsiz saptamalarla doluysa, Türkiye’deki ulusalcı kesimin zihniyetini yansıtması açısından da o kadar paha biçilmezdi. </p>
<p>Öyle ki <i>Taraf</i>’ın dünkü manşetinde “andıç” diye nitelendirdiği bu konuşmayı pekala “ulusalcı bir manifesto” niyetine okuyabilirsiniz.</p>
<p>Küreselleşmeyi öcü ilan eden; Avrupa Birliği ve ABD karşıtlığını gizlemeyen; ordunun çekilmesi gereken demokratik yetki sınırlarına baş kaldıran bir manifesto...</p>
<p>Ve tabii, bu ülkede dünyaya sırtını çevirmeyen, dünyanın demokratik standartlarını burada da hayata geçirmek isteyen kim varsa onları “halk düşmanı” ilan etmeye yeltenmesiyle “andıç” benzetmesini ziyadesiyle hak eden bir üslup.</p>
<p>*** </p>
<p>Orgeneral Koşaner, küreselleşmeye duyduğu nefreti 1920’lerden kalma bir zihniyetle ortaya koyan ve 2008 yılına ait olması bakımından kanımca “ibretlik” kategorisine giren cümlelerinden birinde şöyle diyor:</p>
<p>“Ulus ötesi sosyal ve kültürel hareketler ile etnik çeşitlilik, ulusal birlik ve güvenliği tehdit eder hale gelmiştir; uluslararası kuruluşlar ve ulus ötesi sivil toplum örgütleri küresel karar alma ve uygulama aşamasında giderek daha etkili olmaya başlamıştır.”</p>
<p>Türkiye’nin 2008’deki Kara Kuvvetleri Komutanı’nın sosyal ve kültürel hareketlerle, etnik çeşitliliği tehdit sayması sizce makul mü?</p>
<p>Avrupa Birliği’ne tam üyelik hedefini benimsemiş; küresel ekonomiye her geçen gün daha fazla entegre olan; uluslararası kuruluşlarda temsil edilen ve daha etkin temsil edilmeyi arzulayan bir ülkenin Kara Kuvvetleri Komutanı’nın, uluslararası kuruluşların ve sivil toplum örgütlerinin etkisinin artmasından yakınması sizce mantıklı mı?</p>
<p>*** </p>
<p>Koşaner’in, “küreselleşmenin önünde en büyük engel” olarak nitelediği “ulus devlet” için yarı ağıt-yarı methiye tadındaki konuşmasında, küreselleşmenin motoru ve ulus devletin baş düşmanları olarak Avrupa Birliği ve ABD’yi gördüğü de aşikâr.</p>
<p>Mesela, ulus devleti ortadan kaldırma girişimleri arasında, Putin Moskova’sının pek hoşuna gidecek bir üslupla “ülkelere aşılanan renkli başkaldırıları” sayıyor ki, buradan hem Bush yönetimini hem de Soros gibi Demokratları, yani ABD’nin birbirine karşıt iki siyasi cephesini birden hedef alıyor.</p>
<p>Konuşmasının devamında, “Ulus devletler adeta demokrasi adına dağılmaya, insan hakları adına da bölünmeye mahkûm edilmektedirler” derken ise, Koşaner’in hıncı daha ziyade Avrupa Birliği’ne yöneliyor kuşkusuz.</p>
<p>“Uluslararası ekonomik aktörlerin belirleyici rolü, ekonominin ulusal denetimini ve hükümetlerin etkinliğini sınırlandırmaktadır” diye şikâyet ederken de, Dünya Bankası, Uluslararası Para Fonu, Dünya Ticaret Örgütü ve, evet, yine Avrupa Birliği gibi kurumlara hiddetlendiği açık.</p>
<p>Peki bütün bu kurumlarla işbirliğini, hadi adını koyarak söyleyelim, bir “ulus devlet” politikası olarak sürdüren bir ülkenin NATO kapsamında ABD’nin çok yakın müttefiki olan ordusunun Kara Kuvvetleri Komutanı’nın bu sözleri sizce ne anlama geliyor?</p>
<p>*** </p>
<p>Ulusalcılık mönüsünün demirbaşlarından “içimizdeki düşman” faslında da, ulusalcı manifestosunun hakkını veriyor Koşaner:</p>
<p>“Küresel güçler tarafından kurgulanan ve ülke içi medya, bazı akademik ve sermaye çevreleri ile sivil toplum örgütleri içine yuvalanan post-modern bir tabakanın oluşturduğu propaganda ve etki ağı; ulusal birlik, ulusal değerler ve güvenlik parametrelerinin zayıflatılması ve çözülmesi yönündeki gayretlerini sürdürmektedirler... Ülkemizin yumuşak gücünü oluşturacak sivil kabiliyetler geliştirilemediği gibi aksine dış fonlarla yönlendirilen sivil toplum örgütü ve kuruluşu görünümlü unsurlar, bozucu ve yıkıcı özellikleri ile kendileri güvenlik sorunu olmaktadırlar.”</p>
<p>Bu dehşetengiz paragrafın, meramını anlatmakta zorlanan terminolojisinin içinden süzülen gerçek, Türkiye’nin 2008’deki Kara Kuvvetleri Komutanı’nın kendisi ve çevresi gibi 1920 kafasıyla düşünüp davranmayan gazeteci, yazar, akademisyen, sermayedar ve diğer sivil toplum temsilcilerini “güvenlik tehdidi” saydığı değilse, nedir?</p>
<p>Peki, Ergenekon iddianamesinde birçok örneği yer alan fişleme tabloları ya da asker eliyle ulusalcı sivil toplum örgütü oluşturma girişimleri ile bu paragraf arasındaki ürpertici paralelliğe ne demeli?</p>
<p>*** </p>
<p>Son olarak, manifestosunda diyor ki Koşaner:</p>
<p>“Türk Silahlı Kuvvetleri’nin ulusunun dışında ayrı bir denetime ihtiyacı da bulunmamaktadır.”</p>
<p>Generalin meramını tam olarak bilmek imkânsız, ama ister istemez, Avrupa Birliği’nin “askeriye üzerinde tam sivil denetim” kriterinden rahatsız olduğunu düşünüyor insan.</p>
<p>Eğer öyleyse Koşaner’in kelime seçimi talihsiz; zira “ordunun ulus tarafından denetlenmesini” bir sağlayabilsek, zaten mesele kalmayacak.</p>
<p>Sivil irade ve o iradenin seçtiği siyasetçiler, silahlı kuvvetler üzerinde tam bir yetki ve denetimle hareket etmeye başladıkları gün, kuvvet komutanları da, bu tür siyasi manifestolar yayınlayamayacaklar.</p>
<p>Neyse ki, dünyanın ittiği ve toplumun gittiği istikamet bu... Neyse ki ufukta 1920 değil 2020 var.<font size="5"> </font></p>
<p align="right"></p>
</div>

Kaynak: [taraf.com.tr](http://www.taraf.com.tr:80/makale/1727.htm), [web.archive.org (arşiv bağlantısı)](http://web.archive.org/web/20100322224614/http://www.taraf.com.tr:80/makale/1727.htm)
# “Allahım, bu deney başarılı olsun, Türkiye de CERN’e katılsın”

*Yasemin Çongar 10.09.2008*

<div class="taraf_structure_2col_1zq">
<div class="margen_n">



 <p></p><p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Bilim adamları da dua eder.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">En azından bazıları...</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Sarsılmaz inançlara sahip olmakla, sonucu bilinmeyen deneylere girişebilmek arasında zorunlu bir çatışma vardır; evet.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Ama bu çatışmayı her daim içinde taşıyanları yakından tanıdığınızda, biraz da bu çatışma sayesinde, birbirini zorladıkça sağlamlaşan inanç ve bilgi haznelerine sahip olduklarını görürsünüz.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Zengin ve dinamik haznelerdir bunlar...</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Sorarsanız, inandıkları için, bilginin peşinden hiç korkmadan gittiklerini anlatırlar size.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">İnandıkları için, insan aklına güvenleri sınırlıdır; bugün doğru bildikleri şeyin yarın yanlış çıkabileceğini yine bu inançları sayesinde peşinen kabul ederler.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">İnanan bilim adamları, ilahi kudreti sorgulamazlar ama kendilerinin ilahi kudreti anlama yeteneğini illa ki sorgularlar.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">İnanç haznelerini dinamik kılan da budur, onlara göre. </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Sürekli yeni bulguların peşinde, bildikleri değişerek bilim yaparken inançları değişmese de, inanma biçimlerinin değiştiğini anlatırlar.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Dua eden bilim adamlarını; yaratılış teorisine inanan biyologları, fizikçileri, kimyagerleri, astronomları anlamakta zorlanırım ben.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Ama onları anlamaya çalışmayı çok severim.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Dua eden bilim adamları beni büyüler.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Bilgisi az ve inançtan mahrum aklım yadsımaz onları; aksine kıskançlık ve hayranlık karışımı bir duyguyla izler.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Yakın zamana kadar, dindar bilim adamlarının çok bol olduğu bir ülkede, ABD’de yaşıyordum.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Dindar bilim adamlarının çoğunlukta olduğu bir üniversitede, Georgetown’da yıllar geçirdim.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Dua eden bilim adamlarının sırrını çözemedim ama bilmediğini ve son tahlilde bilemeyeceğini kabul eden aklımla onları çok sevdim. </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">*** </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">New York Times yazarı Dennis Overbye makalesine bir bilim adamının duasıyla başlamış.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Walker Percy’nin Yıkıntılarda Aşk romanından alınma, fıkra gibi bir dua bu:</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">“Tanrım, yaptığım çalışmalar bilgi dağarcığımızı genişletip insanoğluna yarar getirsin” diye yakarıyor bilim adamı ve devam ediyor:</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">“Tanrım, eğer bir yarar getirmeyecekse bile yaptığım çalışmalar, hiç olmazsa bu çalışmaların insanoğlunu yok etmesine engel ol.”</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">“Tanrım, o da olmazsa, en azından ‘beyin’ üzerine yazdığım son makalenin insanoğlu yok olmadan yayımlanmasını sağla.” </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">*** </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Bugün milyonlarca insan nefesini tutup İsviçre-Fransa sınırında, yeraltında yapılacak deneyin sonuçlarını bekleyecek.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Avrupa Nükleer Araştırma Örgütü CERN’de, onlarca ülkeden binlerce fizikçinin 14 yıldır üzerinde çalıştığı bir deney bu. </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Sekiz milyar dolarlık maliyetiyle, bugüne kadarki en pahalı ve en iddialı bilimsel araştırmayı taçlandırıyor.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Yapılmak istenen, enerjiyi parçacıklarına ayırmak... </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Bunu, protonları yedi trilyon elektron voltluk bir enerjiye erişecek kadar hızlandırarak yapmayı deneyecekler.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Ve her ne kadar, “Big Bang” (Büyük Patlama) adı şimdiden yakıştırılsa da, deneyin bugünkü aşamasında patlama gerçekleşmeyecek, çünkü hızlandırılan parçacıklar henüz çarpıştırılmayacak.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Çarpışma ekim ayında denenecek; yeni parçacıklar o zaman ortaya çıkacak. </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Evrenin oluşumunu Big Bang’le açıklayan bilim, bir anlamda kendi mini Big Bang’ini yaratarak bu teorinin ve aslında bugün Standart Model başlığında bilinen bütün parçacık fiziği teorilerinin doğruluğunu sınayacak.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Ve –“inşallah” diyesim geliyor gerçekten de- başarılı olacak CERN’deki bilim adamları; olurlarsa belki kara deliklerin sırrına vakıf olabileceğiz.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Tabii eğer, mini Big Bang’imiz kendisi bir kara delik üretip –“maazallah” diyesim geliyor şimdi de- hepimizi, dünyamızı, evrenimizi yutmazsa.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Şaka bir yana, bu son kaygı, aylardır dillendiriliyor.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Ama deneyin sahiplerinden gelen açıklama gayet net.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">CERN’ün Başkanı Robert Aymar’a göre, “bu deneyin hiçbir riski yok; risk var diyenler masal anlatıyor.”</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">*** </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">CERN deneyi üzerine yazmaya karar verince, Washington’daki nükleer fizikçi bir arkadaşımı aradım.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">“Saat kuracağım, sabaha karşı kalkıp internetten izleyeceğim” dedi 48 yaşında iki çocuk annesi olan Christine Ruf, “çocukları da uyandıracağım ve deneyin başarısı için hep birlikte dua edeceğiz.”</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Daha önce benzerlerini ondan duyduğum bu sözleriyle, bir kez daha ve neredeyse CERN deneyinin bir türlü tam kavrayamadığım ayrıntıları kadar afallatı beni Christine.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Bir kez daha, onu çok sevdim.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">*** </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Sonra Christine’in de sorusu üzerine, Türkiye’nin CERN deneyine katkısına takıldı aklım.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">20 Avrupa ülkesinin üye olduğu CERN’de, ABD, Rusya, İsrail, Japonya ve Hindistan’la birlikte “gözlemci ülke” statüsünde Türkiye.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Türkiye’den 35 fizikçi çalışıyor bu deneyde; “gözlemci” statüsünde bile olmayan birçok ülkeye kıyasla çok sınırlı bir katılım.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Bence, dindarıyla “laik”iyle, bilim adamıyla din adamıyla bütün Türkiye bugün CERN’deki deneye dikmeli gözünü.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Ve bu, Ankara’nın CERN’e üyelik girişimini hızlandırmasına vesile olmalı.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Çünkü ülkemizde bilimin altyapısının görücüye çıkmasını da beraberinde getirecek bir girişim bu.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Kafalarımızdaki bilim haznesini zenginleştirmenin de bir adımı.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><font face="Times New Roman" size="3">Bence, bu Ramazan gününde bir yandan CERN’e odaklanmalı bir yandan da Christine Ruf gibi dua etmeli bu ülkenin dindarları: </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt"><span style="FONT-SIZE: 12pt; FONT-FAMILY: 'Times New Roman'; mso-fareast-font-family: 'Times New Roman'; mso-ansi-language: TR; mso-fareast-language: TR; mso-bidi-language: AR-SA">“Alahım, bu deney başarılı olsun, Türkiye de CERN’e katılsın...”</span></p>

<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/1866.htm), [web.archive.org (arşiv bağlantısı)](http://web.archive.org/web/20081211143342/http://taraf.com.tr:80/makale/1866.htm)
# Yasak olması, hak olmadığı anlamına gelmiyor

*Yasemin Çongar 24.09.2008*

<div class="taraf_structure_2col_1zq">
<div class="margen_n">



 <p></p><p>Yıldönümleri resmî tarih parçalarıdır.</p><br/>
<p>Bir insanın ya da ilişkinin resmî tarihi de olabilir bu; bir devletin ya da devletlerin de.</p><br/>
<p>Doğumları, nikâhları, kuruluşları, antlaşmaları yıldönümlerinde kutlarız. </p><br/>
<p>Asıl kutladığımızın –tabii içtenlikle kutluyorsak eğer- hayatın ilk günü değil de bir hayatın bütünü; bir imza değil de birlikte bir hayat; bir tokalaşma değil de o tokalaşmadan çok sonra hayata geçen barış olduğunu biliriz oysa.</p><br/>
<p>Kutlanası olan gayriresmi ve gerçektir; kutladığımız ise, kutlanası olanın sembolik bir parçası, takvimdeki koordinatlarıdır en fazla.</p><br/>
<p>Sevincin değil hüznün hükmettiği yıldönümleri için de geçerlidir bu; tek bir günden ziyade o günkü olayı hazırlayan süreç ve olay sonrasındaki acı, boşluk, çaresizliktir andığımız.</p><br/>
<p>Ama insanlık maceramızın o kadar önemli adımları var ki, onların yıldönümleri “sembolik” olmanın çok ötesinde bir işlev taşıyabilir; resmî tarihe bakarken bu adımların gerçek hayatımızdaki izdüşümü üzerinde düşünebiliriz.</p><br/>
<p>10 Aralık 1948’de, Paris’te böyle kritik bir adım atıldı.</p><br/>
<p>Altmış yıl sonra, hayatımızdaki karşılığı hâlâ eksik kalmış bir adım.</p><br/>
<p>* * *</p><br/>
<p>10 Aralık 1948’de, Paris’te Birleşmiş Milletler’in 58 üyesince kabul edilen İnsan Hakları Evrensel Beyannamesi, Antik Yunan’dan itibaren gündemde olan “doğal hak” anlayışını ilk kez uluslararası bir metinde ayrıntılandırır.</p><br/>
<p>Her türlü yasanın ve yasağın üzerinde bir hak kavramı tanımlar.</p><br/>
<p>Her insanın, insan olduğu için temel hak ve özgürlüklere sahip olması gerektiğini kayda geçirir.</p><br/>
<p>İnsanlık tarihinin en fazla lisana çevrilmiş belgesi olan beyanname, 18. maddesinde şöyle der: </p><br/>
<p>“Her şahsın, fikir, vicdan ve din hürriyetine hakkı vardır; bu hak, din ve inanç değiştirme hürriyetini ve dinini veya inancını tek başına veya topluca, kamusal veya özel alanda, öğretim, uygulama, tapınma veya ibadet yoluyla izhar etmek hürriyetini içerir.” </p><br/>
<p>Aynı beyannamenin 26. maddesi de şöyledir:</p><br/>
<p>“Her şahsın öğrenim hakkı vardır... Yüksek öğretim, meziyetlerine göre herkese tam eşitlikle açık olmalıdır.”</p><br/>
<p>Velhasıl, dinsel inancın kamusal ve özel alandaki tezahürlerinin de, üniversite eğitiminin de insanın temel hak ve özgürlükleri kapsamında olduğu altmış yıl önce evrensel olarak kabul görmüştür. </p><br/>
<p>Ve son altmış yılda olduğu gibi bugün de, dünyanın birçok ülkesinde milyonlarca ilkokul çocuğuna ders olarak öğretilmektedir bu. </p><b><br/>
</b><p>* * *</p><br/>
<p>Boğaziçi Üniversitesi’ne iki gündür sivil itaatsizlik hâkim.</p><br/>
<p>Başörtülü öğrenciler ve onları destekleyen kızlı erkekli kalabalık bir grup, içlerinden birinin <i>Taraf</i>’a anlatırken kullandığı ifadeyle “hurra... hep beraber koşup alkışlayarak” giriyorlar okullarına.</p><br/>
<p>Çünkü tek tek, sakin sakin, yürüyerek girmeleri mümkün değil; çünkü kampusun bütün kapılarında Boğaziçi’nin yeni rektörü Kadri Özçaldıran’ın gönderdiği “Başörtülü, kapüşonlu, şapkalı girilmez” talimatı var.</p><br/>
<p>Boğaziçililer haklı olarak, eski rektörlerinin başörtüsü yasağına direndiğini hatırlıyor, ülkenin en özgür kampuslarından biri oldukları günleri özlüyor ve yasakçı uygulamaya boyun eğmemeye kararlı görünüyorlar.</p><br/>
<p>Bu “itaatsiz” Boğaziçililerden öğreniyoruz ki, Rektör Özçaldıran bile kendi talimatına sahip çıkamıyor: </p><br/>
<p>Dün bir grup öğrenciyle görüşmesinde, “Yasak benimle alakalı değil ki, hukuki bir zorunluluk” diyerek Anayasa Mahkemesi’nin üniversitedeki başörtüsü yasağını sürdürme yanlısı kararına gönderme yapmış.</p><b><br/>
</b><p>* * *</p><br/>
<p>Zorlu sınavları geçerek okumaya hak kazandıkları okullarına girmek için topluca turnikelere hücum etmek zorunda kalan Boğaziçililerin aklında herhalde İnsan Hakları Evrensel Beyannamesi yoktu.</p><br/>
<p>Ama hiç kuşkusuz, başörtülüler de onların başı açık arkadaşları da uygulanmak istenen yasağın, Anayasa Mahkemesi kararına rağmen, aslında “hukuki” olmadığının farkındalar. </p><br/>
<p>Eminim, vicdanlarında gayet iyi biliyorlar ki, bir şeyin yasak olması “hak” olmadığı anlamına gelmiyor.</p><br/>
<p>Biliyorlar ki, maceramızı insani kılan sadece haklarımızı kayda geçiren evrensel beyannameler değil... </p><br/>
<p>Aynı zamanda, haklarımızı engelleyen yasakları sonuna kadar zorlamanın, delmenin yolunu deneyen sivil itaatsizlik hareketleriyle yazılıyor insanlığın tarihi.</p><br/>
<p>Düşünün bir, Amerika’da siyahlar –ve ayrımcılık karşıtı beyazlar- haklarını unutup yasaklara itaat etseydi eğer, 1954’te ünlü Brown davası, eğitimdeki segregasyonu bitirecek şekilde sonuçlanır mıydı; siyahlar üzerindeki yasakları kaldıran 1964 Yurttaş Hakları Yasası ve 1965 Seçmen Hakları Yasası kabul edilir miydi?</p><b><br/>
</b><p>* * * </p><br/>
<p>Anayasa Mahkemesi’nin üniversitede başörtüsü özgürlüğünün önüne set çeken kararı bizi ne kadar utandırsa yeridir.</p><br/>
<p>İnsan Hakları Evrensel Beyannamesi’nde kayda geçtiği haliyle, dinsel inanç ve eğitim haklarının dolaysız bir ihlali olan başörtüsü yasağı bizi ne kadar utandırsa yeridir.</p><br/>
<p>Bu utancı yaşamak istemediği için zorla okullarına giren öğrencilerin ve onları, sınıflarına kabul edip “gerekirse, kampus dışında çadırda da ders veririz size” diyen hocalarının karşı koyuşu, evrensel bir hakka sahip çıkma eylemidir.</p><br/>
<p>10 Aralık 1948’de atılan o önemli adımın, altmış yıl sonra hayatımızda hâlâ eksik olan karşılığını tamamlama çabasıdır bu.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2034.htm), [web.archive.org (arşiv bağlantısı)](http://web.archive.org/web/20081101154250/http://www.taraf.com.tr:80/makale/2034.htm)
# Amerika’daki malî krizin siyasi cephesi

*Yasemin Çongar 01.10.2008*

<div class="taraf_structure_2col_1zq">
<div class="margen_n">



 <p></p><p>Wall Street’in bir trilyon dolarlık zararla kapadığı 29 Eylül 2008, “malî otorite krizinin siyasi otorite krizine dönüştüğü gün” olarak geçebilir Amerikan tarihine. </p><br/>
<p>Ya da buna, kısaca “Bush’un iktidardan düştüğü gün” diyebiliriz.</p><br/>
<p>Ocak 2001’den bu yana işbaşındaki Bush-Cheney ekibinin, 29 Eylül’deki kadar etkisiz göründüğü bir başka olay hatırlamıyorum. </p><br/>
<p>Bush yönetimi ne 11 Eylül’de, ne Ebu Gıreyb rezaletinin fotoğrafları ortaya döküldüğünde, ne de Cumhuriyetçilerin hezimete uğradığı 2006 ara seçimlerinde, geçen pazartesi olduğu kadar mağlup bir görüntü çizmemişti.</p><br/>
<p>Bu mağlubiyeti kavramak için, Dow Jones endeksinin yüzde 7 oranında kayıp verdiği “kara pazartesi”nin nasıl başladığını hatırlamalıyız.</p><br/>
<p>O sabah, Washington saatiyle 7:34’te, Beyaz Saray’ın bahçesinde kameraların karşısına geçen Başkan Bush ABD Kongresi’ne seslenerek Wall Street’i kurtarma amaçlı 700 milyar dolarlık paketi onaylamalarını istedi.</p><br/>
<p>Bush’un bu çağrısından yedi saat kadar sonra, söz konusu paket Temsilciler Meclisi’nde, ağırlıklı olarak Cumhuriyetçilerden gelen “nay” (hayır) oylarıyla reddedildi. </p><br/>
<p>Bush’un konuşması da, Cheney’nin hafta sonunda milletvekilleriyle yaptığı toplantı da fayda etmemiş; görevde üç buçuk ayı kalan ikili, gecikmesinin çok maliyetli olacağı bilinen kritik paket konusunda kendi partidaşlarını ikna etmeyi başaramamıştı.</p><br/>
<p>Şimdi, onların yapamadığını, muhtemelen borsadaki çöküş yapacak ve “kurtarma paketi” küçük rötuşlar ardından, önce Senato, sonra Temsilciler Meclisi’nde kabul edilecek.</p><br/>
<p>Zira Bush da, pazartesi sabah yaptığı çağrıdan tam 25 saat sonra, dün piyasalar açılmadan, yeniden kameraların karşısına geçtiğinde, çareyi borsadaki devâsa kayba dikkat çekip “Kritik bir noktadayız; Kongre harekete geçmezse zarar büyür” demekte buldu.</p><br/>
<p>Bunu söylerken, sesindeki endişeye, yüzündeki yenilgi ifadesi eşlik ediyordu.</p><b><br/>
</b><p>* * *</p><br/>
<p>Bush’un “iktidardan düşmesi,” malî krizin siyasi cephesindeki sonuçlardan sadece biri...</p><br/>
<p>Bence bundan çok daha önemli bir sonuç, Bush-Cheney yönetiminin son sekiz yıldır yürüttüğü ve şimdi başkan adayı olan Cumhuriyetçi John McCain’in de eklemlendiği ekonomi politikasının sarsılması oldu.</p><br/>
<p>Piyasaları her türlü denetim ve disiplinden azade kılma yanlısı bir politikaydı bu.</p><br/>
<p>Cumhuriyetçilerin serbest piyasayı her şeyin üstünde tutan sınırsız serbestiyetçiliği, bir bakıma, yine piyasanın gerçeklerine tosladı ve zamanında, kredi kuruluşlarının mesafeli bir süpervizyonuyla önlenebilecek olan kriz, bugün ancak çok daha doğrudan bir devlet müdahalesiyle hafifletilebilecek hale geldi.</p><br/>
<p>Bu durumun, Amerika açısından yakın gelecekte iki somut siyasi yansıması olacak.</p><br/>
<p>Birincisi, gerek ideoloji gerekse son bir yıldır yaptığı somut iktisadi öneriler bazında, “piyasaların denetimi” fikrine Cumhuriyetçilere kıyasla daha sıcak bakan Demokrat aday Barack Obama’nın başkanlık şansı arttı.</p><br/>
<p>İkincisi, Bush-Cheney ekibi ve Wall Street’in kodamanları dahil “Serbest piyasa tek muktedirdir” diyen geniş bir çevre, küresel kapitalizmin çok ciddi bir kriz tehlikesiyle karşı karşıya olduğunu ve bunun bertaraf edilmesi için piyasalara müdahale gerektiğini teslim etme noktasına geldi.</p><br/>
<p>Büyük bir sürpriz yaşanmazsa, önümüzdeki yıllarda Washington’da, siyasetin dümeninde Demokratların olacağını, piyasaların da regülasyona tabi tutulacağını söyleyebiliriz.</p><b><br/>
</b><p>* * *</p><br/>
<p>Tabii, bu saptamaları yaparken, malî krizin siyasi cephesinde yaşanan büyük kamplaşmayı da görmeliyiz.</p><br/>
<p>Esasen, ABD Temsilciler Meclisi’nin kurtarma paketini reddetmesine, özünde ideolojik olan ve yeni iktisadi gerçekliklere ilişkin bir cehaletle beslenen bu kamplaşma yol açtı.</p><i><br/>
</i><p>New York Times’ın, Cumhuriyetçi Parti’ye yakın yazarlarından David Brooks, dün “Nihilistlerin Başkaldırısı” başlıklı makalesinde bu cehaleti bence mükemmel özetliyordu:</p><br/>
<p>“Son günlerde Temsilciler Meclisi’ndeki birçok Cumhuriyetçi’yle konuştum. Çoğu, hayranlık uyandıran bir şekilde, serbest piyasa prensiplerine inanıyor. Üzücü olan, hâlâ 1984’te yaşadığımızı sanmaları. Hâlâ en büyük tehdidin sosyalizmden ve Walter Mondale liberalizminden <i>(buna Amerikan usulü sosyal demokrasi diyebiliriz –YÇ)</i> geldiğini düşünüyorlar. Küresel sermaye akışlarının bizim ekonomi politiğimizi nasıl dönüştürdüğünü fark etmemiş gibiler.”</p><br/>
<p>ABD’de başlayıp küresel piyasalara yayılan malî krizin somut bir katkısı da, gerek Washington’daki ve diğer başkentlerdeki siyasi aktörlere, gerekse yatırımcılara küreselleşmenin dinamiklerini daha iyi kavratması olabilir.</p><br/>
<p>Küreselleşme karşıtlığı ya da sosyalizm korkusu gibi anakronistik tepkilerden arınmış; hızlı hareketiyle büyük kazanç ve kayıplar yaratabilen küresel sermayenin malî disiplinle desteklenmesi gereğini gören bir kavrayıştan söz ediyorum.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2104.htm), [web.archive.org (arşiv bağlantısı)](http://web.archive.org/web/20081018170419/http://www.taraf.com.tr:80/makale/2104.htm)
# Amerikan Başkanı olacak kadın...

*Yasemin Çongar 03.10.2008*

<div class="taraf_structure_2col_1zq">
<div class="margen_n">



 <p></p><p class="MsoNormal" style="MARGIN: 0cm 0cm 0pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Başkan yardımcısı deyip geçmeyin. </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">ABD’de başkan yardımcıları, ulusal güvenlik dahil hemen her konuda başkanın sağ kolu oldukları ve “Senato Başkanı” sıfatıyla, yürütmenin yasama organıyla ilişkisini bizzat yönettikleri için önemli değillerdir sadece.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Amerika’da başkan yardımcılarına, aynı zamanda, “başkan olacak adam” gözüyle bakılır.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Amerikalılar, başkan yardımcılarından, “başkanlıktan bir kalp atışı uzaklıkta” diye söz ederler.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Gerçekten de öyledir; Amerikan Anayasası gereği, seçimle işbaşına gelen başkan dört yıllık görev süresini doldurmadan ölür ya da istifa ederse, başkan yardımcısı otomatik olarak başkanlığı üstlenir ve olağan seçimlere kadar bu görevi sürdürür.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Yakın tarihte, bu kural gereği başkan olan üç başkan yardımcısı, Amerika’yı çok kritik dönemeçlerde yönetmek durumunda kalmışlardı:</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">1945’te Franklin D. Roosevelt görevdeyken ölünce yerine geçen Harry Truman, İkinci Dünya Savaşı sonrasında ABD’nin Avrupa’yla ilişkilerinin biçimlenmesinde belirleyici rol oynadı... </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">1963’te John F. Kennedy öldürülünce Beyaz Ev’e taşınan Lyndon B. Johnson, tarihinin en büyük suikastlarından biri sonrasında Amerika’yı şoktan kurtaran lider oldu...</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">1974’te istifa eden Richard Nixon’dan başkanlığı devralan Gerald Ford, Amerikan demokrasisinin Watergate gibi büyük bir skandalla başa çıkabilmesine yardım etti...</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Sadece bu üç örneği hatırlamak bile, Amerikan seçmeninin başkanlık seçimlerinde tek bir adaya değil, iki kişilik bir ekibe oy vermesinin önemini kavramayı kolaylaştırıyor.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Bu kavrayış, 4 kasımdaki Amerikan seçimleri öncesinde, aklıselim sahibi herkesi derin bir endişeye sevk etmeli bence.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Cumhuriyetçi başkan yardımcısı adayı Sarah Palin’e “Amerikan başkanı olacak kadın” gözüyle bir bakan bir daha bakmalı ve Amerikalıların o çok sevdikleri cümleyle “Tanrı Amerika’yı korusun” deyip gerisin geri kaçmalı.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">*** </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Siz bu yazıyı okurken, bu sabaha karşı yapılması planlanan münazara tamamlanmış; Amerikan seçim yarışının başkan yardımcısı adaylarına ayrılmış yegâne yüz yüze tartışmasında Cumhuriyetçi Alaska Valisi Sarah Palin ile Demokrat Delaware Senatörü Joseph Biden kozlarını paylaşmış olacak.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">İç ve dış politika, ekonomi, hukuk ve benzeri alanlardaki birikimleri de, dünya bilgileri de, siyasetteki deneyimleri de kıyas kabul etmez iki rakip Palin ve Biden.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Yine de, Biden’ın bu alanlardaki bariz üstünlüğüne ve Palin’in bugüne dek birkaç kez sergileme olanağı bulduğu ürkütücü cehaletine bakıp tartışmanın sonucunu peşinen ilan etmek zor.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Zira Biden’ın engin bilgisi ve deneyimi, kelimeleri sıklıkla birbirine karıştırıp akıl almaz gaflar yapmasını, bazen de gereksiz yere sinirlenmesini önlemiyor. </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Ayrıca, ABD’de bu tür tartışmalarda geleneksel olarak kabul gören sert, polemikçi ve alaycı üslubun bir erkek tarafından bir kadına karşı kullanılması riskli ve bu, Palin karşısındaki Biden için dezavantaj.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Yine de Palin’in bugüne dek verdiği birkaç mülakattan yola çıkarak diyebiliriz ki, eğer Cumhuriyetçi Parti’nin münazara koçları, Alaska’nın bu “ciks” gözlüklü, beş çocuklu, eski güzellik kraliçesi valisini, son bir haftada mucizevi bir akıl ve bilgi dopingine tutmayı başaramadılarsa, Biden’ın böyle bir münazarayı kaybetmesi, ancak kötü hem de çok kötü bir gününde olmasıyla mümkün.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">*** </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Sarah Palin hakkında bu olumsuz yargılarla yazarken kendime sormuyor da değilim:</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Henüz 44 yaşında koca bir eyaletin valiliğini yürüten ve Cumhuriyetçi başkan adayı John McCain’in onca potansiyel aday arasından kendisine ortak seçebildiği bir kadına büsbütün “aptal” gözüyle bakılabilir mi?</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Kendime verdiğim cevap, “hayır.”</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Palin, her ne kadar Alaska siyasetindeki başarısını büyük ölçüde eyalet için hayati olan petrol-gaz endüstrisiyle bağlantısına borçluysa da, ortalama bir Amerikalı’nın kendisine “komşu kızı Sarah” gözüyle bakmasını sağlayan özelliklerini siyasi avantaja çevirme konusunda yeteneğini kanıtlamış birisi.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Avcılıktan anlıyor... Lisede basketbol oynamış... O üniversiteden bu üniversiteye derken sağlam bir eğitim almamış... </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Çareyi, kraliçelik tacıyla tescilli güzelliğini kullanarak televizyonlarda spor sunucusu olmakta bulmuş... Çocukken aşık olduğu adamla evlenip onun petrolcülükten ve balıkçılıktan sağladığı gelir sayesinde genç yaşta büyük bir aile kurmuş; yıllarca “evinin kadını” olmuş... Çocuklarını, arabasıyla o antrenmandan bu antrenmana taşırken kendisine “buz hokeyi annesi” adını takmış... 44’ünde anneanne olmak üzere... Ayrıca çok dindar ve çok milliyetçi... </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Ve okur-yazar kesime “entel-dantel” etiketi yapıştırmaya hazır bir anti-entelektüel...</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Amerikan alt, orta ve orta-üst sınıfında bu özellikleri kendi hayatına yakın bulabilecek geniş bir kesim var ve onlar için Palin, Biden’a kıyasla, çok daha “içlerinden biri.”</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">McCain kendisini yanına aldı alalı, Palin’e “artı puan” getiren bütün çıkışlarına bakın; ya bu “sizden biriyim” mesajının etkisini göreceksiniz ya da “sizden biri olduğum için beni aşağılarlarsa, kadınlık gururumla çok fena cevap veririm, ona göre” kararlılığını.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Palin’in her iki taktiği de başarıyla kullandığını teslim etmeliyim.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">*** </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Yine de, en apolitik Amerikalılar arasında bile aklıselimin ağır basacağını ve 4 kasımda çoğunluğun Palin’e oy vermeyi reddedeceğini sanıyorum.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Nitekim, tercihi Demokrat Barack Obama’ya karşı McCain’den yana olan birkaç etkin muhafazakâr yorumcu, Cumhuriyetçi adaya açık çağrı yapıp “Palin’den vazgeç” diyebildi.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Kendi hesabıma, geçenlerde CBS’in ünlü haber sunucusu Katie Couric’le söyleşisini izlerken, “Rusya ve Kanada’ya komşu bir eyaleti yönettiğim için dış politikadan çok iyi anlarım” demeye getiren Palin için üzüldüm.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Tabii, önümüzdeki ay içinde ABD’de beklenmedik bir yol kazası olur da, Obama-Biden ikilisi seçimleri kazanamazsa çok daha fazla üzüleceğim.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Zira o durumda, 72 yaşında, kanserle boğuşmuş ve sağlığı bugün de mükemmel saylamayacak olan McCain’in yanında, “başkanlıktan bir kalp atışı uzaklıktaki” yerini alacak Palin.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><span style="FONT-SIZE: 12pt; FONT-FAMILY: 'Times New Roman'; mso-fareast-font-family: 'Times New Roman'; mso-ansi-language: TR; mso-fareast-language: TR; mso-bidi-language: AR-SA">Ve işte o zaman, Amerika’nın ve dünyanın vay haline!</span></p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2127.htm), [web.archive.org (arşiv bağlantısı)](http://web.archive.org/web/20081018170426/http://www.taraf.com.tr:80/makale/2127.htm)
# Kriz pençesinde, “devrim” arefesinde Amerika

*Yasemin Çongar 15.10.2008*

<div class="taraf_structure_2col_1zq">
<div class="margen_n">



 <p><font face="Times New Roman TUR"><br/>
<p>Buna erken bir pastırma yazı mı demeli?</p><br/>
<p>Ekim ayının, iliklerini dondurmasına alışkın New Yorklular güneşi görünce soyunuyorlar.</p><br/>
<p>Havanın yumuşaklığında, semanın berraklığında sevinç var. </p><br/>
<p>Öyle ki Manhattan adasının “akciğerleri” sayılan Central Park’ta sere serpe çimlere uzanıp güneşlenenleri ya da hafta başındaki Kolomb Günü tatili öncesi özel indirimlerden yararlanmak için Macy’s gibi dev mağazaların altını üstüne getiren kalabalıkları görünce, New York’un keyfinin gayetle yerinde olduğunu düşünebilir insan.</p><br/>
<p>Oysa biraz daha yakından bakınca, pek de sevinçli sayılamayacak bir telâşın New York’a egemen olduğunu görüyorsunuz.</p><br/>
<p>Meatpacking (et paketleme) mahallesindeki şu kavga mesela...</p><br/>
<p>1900’lerin başında, 250 mezbahayı barındıran mahalle, bugün mezbahalardan ve et paketleme tesislerinden eser taşımayan, şık butik, lokanta ve barlarla dolu bir yer; yüz yıl öncesinin et pazarı Gansevoort’un adı da artık sadece mahallenin ana caddesinde ve ultra modern bir otelde yaşıyor.</p><br/>
<p>Geçen gece, işte bu Gansevoort Oteli’nin barından çıkan hali vakti yerinde iki kadınla iki erkek, karşıdaki popüler Fransız lokantası Pastis’e doğru ilerlerken, erkeklerden genç olanı bir darp sesiyle yıkılıverdi yere.</p><br/>
<p>Daha yaşlı ve daha iri olansa başını tuttu, kaşı açılmıştı...</p><br/>
<p>Arkasını dönüp yürüdü ama az sonra sırtına inen ikinci darbeye öyle oturaklı bir karşılık verdi ki, genç adam yeniden kapaklandı.</p><br/>
<p>Yanlarındaki iki kadın, tıpkı lokanta müşterileri gibi şaşkınlıkla izlediler kavgayı; az ötedeki polis arabasından olayı görüp gelen görevliler, genç adamı götürmeye kalkana dek sessiz kaldılar.</p><br/>
<p>Sonra “Hayır, hayır anlamıyorsunuz,” dedi siyah döpiyesli, beyaz incili kadınlardan daha yaşlı görüneni, “aralarındaki finansal bir tartışma. Bu, bir Wall Street meselesi”.</p><br/>
<p>Kadının sözlerinin mealini hemen anlıyordunuz; “bu adamlar serseri değil, normalde böyle davranmazlar ama Wall Street’in hâli malûm, anlayış gösterin...” demeye getiriyordu... </p><br/>
<p>Kavganın meali krizdi.</p><br/>
<p>*** </p><br/>
<p>İki zengin adamın Meatpacking mahallesinde kapıştığı gün, Rupert Murdoch’un gazetesi <i>New York Post</i>, mezbahaların Manhattan’ı henüz terk etmediği zamanları hatırlatan bir ön sayfayla çıkmıştı.</p><br/>
<p>Franklin D. Roosevelt’in 1933’te başkanlığı devralırken yaptığı konuşmada, Büyük Buhran’ın yarattığı endişelere panzehir olması niyetiyle sarf ettiği sözler, 75 yıl sonra, iri puntolarla gazetenin manşetindeydi:</p><br/>
<p>“Korkmamız gereken tek şey korkunun kendisidir.”</p><br/>
<p>Roosevelt, bu uyarısının ardını, Amerikalıların “cut-throat” (boğazkesen) tabirini yakıştırdığı acımasız piyasa rekabetini denetim altına alan kapsamlı bir iktisadî paketle getirecek, ancak 29 Ekim 1929’da, borsadaki ani çöküşle başlayan Büyük Buhran’ın sonu salt bu politikalarla değil, daha ziyade İkinci Cihan Harbi’nin beslediği savaş ekonomisiyle gelecekti. </p><br/>
<p>Büyük Buhran’ı bizzat yaşamış Amerikalılar bugün seksenli, doksanlı yaşlardalar. </p><br/>
<p>Buna karşın, iktisadî depresyonun hırslara, heveslere nasıl gem vurup hayatı ne denli geriletebildiği Amerikan toplumsal hafızasının canlı bir parçası.</p><br/>
<p>Sadece <i>New York Post</i>’un manşetinde değil, geçen hafta ABD’de okuduğum, işittiğim bütün yorumların geri planında bu hafızanın izlerini gördüm.</p><br/>
<p>Haftalık <i>U.S. News and World Report</i> dergisine, son kapağında “Ne kadar korkmalısınız” diye sordurtan da bu izlerdi... Ekonominin dümenini bir anda Wall Street’ten Washington’a kaydıran kurtarma operasyonunu hazırlatan da...</p><br/>
<p>Operasyon, Roosevelt’in Büyük Buhran’la mücadele planından bu yana, Amerikan devletinin piyasalara yaptığı en büyük müdahale.</p><br/>
<p>Dünkü Amerikan gazetelerinde, devletin 1917’de demiryollarına, 1952’de demir-çelik tesislerine el koymasının hikâyesini okumak mümkündü ama esas karşılaştırma, Washington’ın kapitalist sisteme “bırakmayın, yapmasınlar” mantığıyla müdahil olmasının uç örneği sayılan Büyük Buhran yıllarıyla bugün arasında...</p><br/>
<p>İşin ilginci, New York Üniversitesi iktisat profesörlerinden Richard Sylla’nın hesabına göre, 1930’larda Amerikan devletinin bankaları kurtarmak için harcadığı 1 milyar 300 milyon doların, bugünün rakamlarıyla 200 milyar dolarlık bir operasyona karşılık gelmesi.</p><br/>
<p>Hesap doğruysa, ekonomiye 850 milyar dolar enjekte etmeye hazırlanan, ilk adımı da dün finans kuruluşlarına yönelik 250 milyar dolarlık yardım paketiyle atan Bush yönetiminin, Roosevelt’inkini sollayan bir operasyonla, Amerika’nın tarihinde bir “ilk”e imza attığını düşünebiliriz.</p><br/>
<p>***</p><br/>
<p>Kriz, ekonomiyi Amerikan başkanlık seçimlerinin de başlıca konusu yaptı.</p><br/>
<p>Geçen hafta, hangi Amerikalıya 4 kasımda kime, neden oy vereceğini sorsam, “Ekonomiyi daha iyi yöneteceğine inandığım için...” diye başlayan açıklamalar dinledim.</p><br/>
<p>“Değişime inandığım için Obama” ya da “ulusal güvenlikte daha kuvvetli olduğu için McCain” gibi önceleri sıklıkla işittiğim yanıtlar krizin gölgesinde kaybolmuştu sanki.</p><br/>
<p>Buna karşın, New York Üniversitesi’nin en büyük yurt binalarından Lafayette’in kapısına asılmış, kocaman “Oyumuz Obama’ya” pankartı, sadece üniversite gençliğinin geleneksel Demokrat çizgisini değil, Amerika’nın genel havasını da yansıtıyordu bence.</p><br/>
<p>Evet, Obama’nın “Irak Savaşı karşıtı” çıkışlarındaki ve “Beyaz Ev’e siyah başkan” hayalindeki coşku, yerini “Ne olacak bu ekonominin hali” sorusuna bırakmış...</p><br/>
<p>Ve bu soruya odaklanan Obama, daha az coşkulu ama geçen salı McCain’le yaptığı ikinci münazarada açıkça görüldüğü gibi çok daha işbilir bir profil çiziyor.</p><br/>
<p>Demokrat adayın şansı, seçmenin karşısına sadece başkanlığının vaat ettiği “devrim”le değil, kriz tehlikesini önceden gördüğünü kanıtlayan mali politikalarla da çıkmış olmasında.</p><br/>
<p>Şanssızlığı ise, beyaz adamın elinin siyah adama oy vermeye bir türlü gitmemesi, yani Amerikan seçmeninin anketlerde itiraf edemediği ırkçı önyargılarının 4 kasımda galebe çalması olabilir.</p><br/>
<p>Üç hafta sonra göreceğiz.</p></font></p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2269.htm), [web.archive.org (arşiv bağlantısı)](http://web.archive.org/web/20081024092548/http://www.taraf.com.tr:80/makale/2269.htm)
# Böyle başbakana böyle komutan...

*Yasemin Çongar 17.10.2008*

<div class="taraf_structure_2col_1zq">
<div class="margen_n">



 <p></p><p class="MsoNormal" style="MARGIN: 0cm 0cm 0pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Keskin sirke misali, İlker Başbuğ’un da “küp”üne, yani öncelikle şahsının ve yıldızlarının itibarına, çok daha önemli olarak da Genelkurmay Başkanlığı’nın ve Türk Silahlı Kuvvetleri’nin saygınlığına zarar veren konuşması, Türkiye’yi önemli bir dönüm noktasına getirdi.<?xml:namespace prefix = o ns = "urn:schemas-microsoft-com:office:office" /><o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">İleride, bu ülkenin demokratikleşme serüvenini yazacak tarihçilerin, <i style="mso-bidi-font-style: normal">Taraf’</i>ın “dokunulmazlar”a dokunan haberciliğine de yer vereceğine inanıyorum.<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Dağlıca’dan sonra Aktütün baskınında da <i style="mso-bidi-font-style: normal">Taraf</i> ısrarlı sorular sordu, ulaştığı ek bilgi ve belgeleri okurla paylaştı.<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Ama bu son olayda bizi dönüm noktasına getiren, ordunun en tepesindeki kişinin yanına kuvvet komutanlarını alıp darbe dönemlerinden çok iyi hatırladığımız türden bir “beşi-bir-yerde” tablosunun önünde yaptığı tehditkâr konuşmanın, kamuoyu vicdanında ve medyanın geniş kesiminde kabul görmemesi oldu.<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman"><i style="mso-bidi-font-style: normal">Taraf</i> bu konuşmaya yanıtını dün hem birinci sayfasından sorular sormayı sürdürerek hem de Ahmet Altan’ın, Başbuğ’u ağzından çıkanı duymaya davet eden başyazısıyla verdi.<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Gazeteye ulaşan binlerce e-mail, faks, telefon mesajı, bu cevabın okurlarımız ve meslektaşlarımız arasında bulduğu geniş desteği bize hissettirdi.<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Aynı şekilde, Başbuğ’un açıklamalarını sadece üslup değil içerik –daha doğrusu içeriksizlik- bakımından da eleştiren farklı konum ve eğilimlerden gazeteciler, bize bu ülkede bir şeylerin evet yavaş yavaş, evet büyük zorluklarla ama kuşku götürmez bir şekilde değişmekte olduğunu bir kez daha gösterdi.<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Bu değişimin istikameti, komutanların da hesap vermeye alışacağı bir rejimi işaret ediyor.<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Bu değişimin yavaşlığı ise, sadece değişime direnen komutanlardan kaynaklanmıyor. <o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Askerî ihmallerin hesabının sorulduğu bir rejim için uğraşma kararlılığını gösteremeyen siyasetçiler de değişimi zorlaştırıyor...<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">İktidar olma hakkına dört elle sarılmaktan korkan ve bu cesaretsizliğinin, kendisini iktidarda görmek isteyen seçmene ihanet olduğunu unutan hükümet de demokrasiyi erteliyor.<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">*** <o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Genelkurmay Başkanı’nın önceki günkü vahim açıklamasına, neredeyse onun kadar vahim bir üslup ve içerikle –daha doğrusu içeriksizlikle- sahip çıkmak Başbakan Erdoğan’a düştü.<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Geçen yıl, 27 Nisan muhtırasına direnme basiretini gösteren Erdoğan, bu kez kamuoyunun bilgilenme hakkına yönelik bir muhtıraya sesini katmakta beis görmedi. <o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">“Doğru yerde durun” diye kükreyen komutana, “herkes nerede durduğunu iyi bilsin” diye buyuran bir başbakan eklendi.<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Erdoğan, demokratik dirayetten de, siyasi sorumluluktan da eser taşımayan dünkü açıklamasıyla, 2005’te Şemdinli’deki ayıbını tekrarladı; bizzat kendisinin de mağduru olduğu askerî vesayete omuz vererek iktidar olma hakkından ve görevinden bir kez daha feragat etti.<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Başbuğ ile Erdoğan’ın açıklamalarının ortak vahameti, sadece gazetecilerin eleştirme ve sorma hakkına tahammülsüzlük yansıtmasında, hatta işi bu hakkı kullananları tehdit etmeye vardırmasıyla sınırlı değil...<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Başbakan’la komutanın öfkeli sözlerinin daha temel ve daha beter olan ortaklığı, bu öfkeyi doğuran gerçekte saklı.<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Gerçek şu ki, aslında her iki yetkili de, görevlerini gerektiği gibi yapmadıklarının söylenmesine tahammül edemiyorlar.<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Gerçek şu ki, ortada bir değil, iki görev ihmali var.<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">En üst askerî sorumlu olarak Genelkurmay Başkanı açısından bu görev ihmalini, “Aktütün olayında, baskını haber veren anlık istihbarat bilgilerine rağmen, 17 askerin şehit düşmesinin önlenememiş olması” diye özetleyebiliriz. <o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Yok, durum bu değilse, eldeki istihbarat bilgileri değerlendirilmiş ve belki çok daha büyük kayıp verilmesi önlenmişse, bunun ikna edici bir tarzda açıklanmaması, toplumun kafasındaki soruların yanıtlanmaması da yine ciddi bir ihmaldir.<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">İkinci görev ihmali, yani Başbakan’ın üzerine düşeni yapmadığı nokta da zaten tam burası:<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Erdoğan, seçmenin demokratik temsilcisi olarak Aktütün belgelerinin bu toplumun aklına düşürdüğü soruları Başbuğ’a yöneltti mi? <o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Amiri olduğu Genelkurmay Başkanı’ndan Aktütün’deki 17 şehidin hesabını sordu mu?<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Sorduysa ne cevap aldı? <o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Bu cevapları niye kamuoyuyla paylaşmadı? <o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Niye Aktütün baskınına ilişkin eleştirilere içerikli bir cevap verip, “İstihbarat raporu gereği şunlar yapıldı” demek yerine, <o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">“Bu eleştirilerin ordu üzerinde nasıl bir tesir yapacağı düşünülüyor mu” deyip, görevini yapan gazetecilere çıkışmayı seçti? <o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman"><span style="mso-spacerun: yes"> </span>*** <o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Denebilir ki, Aktütün konusundaki askerî soruşturmanın sonucu henüz alınmadığı için kamuoyu bilgilendirilmiyor.<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Nitekim Genelkurmay Başkanı’nın yakışıksız açıklamasındaki yegâne makul unsur, böyle bir soruşturmanın yapıldığını ve sonuçlarının paylaşılacağını söylemesiydi<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Ama ertesi gün çıkıp “Biz haklıyız ve doğru yerdeyiz. Gerisini yanlış yerde duranlar düşünsün” deme cüretini gösteren Başbakan, böyle bir soruşturmanın sonucunu öğrenmeyi açıkça talep etmiyorsa ve Meclis’te böyle bir soruşturmanın sivil ayağını oluşturmak için hiçbir adım atmıyorsa, soruşturmanın gereği gibi yapılacağına ve sonuçlarının tümüyle açıklanacağına nasıl güveneceğiz?<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Hele hele, şimdi bize “kendisine güvenen bütün kurumlar gibi Türk Silahlı Kuvvetleri’nin de incelemenin sonuçlanmasını müteakip kamuoyuna bilgi vereceğini” müjdeleyen Orgeneral Başbuğ’un geçmişini düşünürsek...<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Çok değil, yaklaşık bir yıl önce gerçekleşen ve 12 askerin hayatına mal olan Dağlıca baskınında, o zaman Kara Kuvvetleri Komutanı olan Başbuğ’un ne dediğini hatırlamıyor muyuz?<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Açın, gazete arşivlerini bakın; 15 kasımda Dağlıca ile ilgili açıklama yapan Başbuğ aynen şöyle dememiş miydi:<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">“Elbette Dağlıca olayı incelenmeye devam edecek, elbette sonuçlar çıkarılacak. Ancak bu sonuçları da kimseyle paylaşmak zorunda değiliz. Herkes kendi işine baksa iyi olacak.” <o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman"><span style="mso-spacerun: yes"> </span>***<span style="mso-spacerun: yes">  </span><o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Başbuğ, bu fütursuz açıklamayı yaptığında henüz yayın hayatının başında olan <i style="mso-bidi-font-style: normal">Taraf</i>, o gün Dağlıca konusunda yaptığı kararlı gazeteciliği bu gün Aktütün konusunda sürdürüyor.<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Çünkü biz tıpkı Başbuğ’un dediği gibi “herkes kendi işine baksa iyi olacak” düşüncesindeyiz; bilgi ve belgelerin peşine düşmek, sorular sormak, eleştiri ve yorum yapmak bizim işimiz.<o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Ne dersiniz, herkes aynısını yapsa iyi olmaz mı? <o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Mesela asker siyaseti bırakıp askerliğine baksa? <o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Komutanlar, seçilmiş yetkililerin türbanlı eşleriyle köşe kapmaca oynamak yerine, askerî görevlerini en iyi biçimde yerine getirse ve bunun hesabını bu toplumun demokratik temsilcilerine vermekten gocunmasa, fena mı olur? <o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Hükümet, Dağlıca ve Aktütün gerçeklerini sorup öğrense ve eğer ortada bir askerî ihmal, hata ya da zaaf varsa bunun gereğini yapsa, yaptığını da kamuoyuna açıklasa daha güvenli bir ülke olmaz mıyız? <o:p></o:p></font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman">Ama galiba, Şemdinli’de kitapçı bombalayan askerler yerine, onlar hakkında iddianame yazan savcının cezalandırılmasına göz yummuş bir başbakandan bu kadarını beklemek bile fazla...<o:p></o:p></font></font></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2290.htm), [web.archive.org (arşiv bağlantısı)](http://web.archive.org/web/20100201154951/http://www.taraf.com.tr:80/makale/2290.htm)
# Aktütün’ün aynasında iki farklı gazetecilik

*Yasemin Çongar 22.10.2008*

<div class="taraf_structure_2col_1zq">
<div class="margen_n">



 <p></p><p class="MsoNormal" style="MARGIN: 0cm 0cm 0pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Foyamızı açığa çıkaran aynalara taş atıyoruz. Zihniyetimizin esiriyiz zira.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Alışkanlıklarımızın kural, daha da beteri “ideal” olduğunu düşünmeye alışmışız.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Sanıyoruz ki, alıştığımızın dışında bir tavır imkânsız; böyle bir tavra tanık olduğumuzda bunun farklı bir zihniyetin ürünü olabileceğini aklımıza getirmiyoruz.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Farklı bir zihniyetin mümkün olduğunu bile aklımıza getirmiyoruz.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Kalıba sokamadığımız şey kalıbımızı zorluyor.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Alışkanlıklarıyla, zihniyetleriyle bize benzediğini farz ettiklerimiz, şablonumuza sığmayınca mahkûm ediyoruz onları.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">*** </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">“Biz” diyorum, zira hepimizin zaman zaman aynı zafiyete kapıldığımızı düşünüyorum.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Bu zaafı başkalarında hemen tespit ederken, kendi zafiyetimizin farkına varmamızın pek kolay olmadığını da biliyorum.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">*** </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman"><i style="mso-bidi-font-style: normal">Taraf’</i>ın Aktütün haberleri hepimize yeni bir ayna tuttu.</font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Farklı bir zihniyetin mümkün olduğunu aklına bile getirmeyip, bu haberleri kendi zihniyet kalıplarına sığdırmaya çalışanlarımız da yansıdı bu aynaya.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Gazeteci-haber, gazeteci-kaynak, gazeteci-iktidar ilişkisi üzerine düşünmemiz için yeni bir fırsat doğdu...</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">*** </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">“17 çocuğun öldüğü Aktütün baskını öncesinde, Genelkurmay’a ulaşan anlık istihbarat görüntüleri ile yazılı raporların gerektirdiği önlemler alındı mı, alınmadı mı?”</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman"><i style="mso-bidi-font-style: normal">Taraf’</i>ın Aktütün haberlerinin gündeme soktuğu hayati soru buydu.</font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Yayımladığımız belgelere çıplak gözle bakabilen herkes, bu sorunun cevaplanması gerektiğini gördü.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Soruyu cevaplamakla yükümlü olanların bunu yapmak yerine parmaklarını havada sallayarak kükremeleri, bu gereği ortadan kaldırmadı.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">*** </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Hal böyleyken, Aktütün haberlerine çıplak gözle bakamayan gazetecilerin tavrı, bu haberlerin yapılmasından rahatsız olan Genelkurmay Başkanı ve Başbakan’ın öfkesi kadar düşündürmeli bizi.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Aktütün aynasına, gazeteci-haber ilişkisi konusunda iki ayrı yaklaşım aksetti.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Birincisi, baskının ardındaki gerçeği ortaya çıkarma çabasının, böyle baskınların tekrarlanmasını güçleştireceğine inananların yaklaşımıydı.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman"><i style="mso-bidi-font-style: normal">Taraf’</i>ın yaklaşımı buydu.</font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Tıpkı Dağlıca’daki gibi Aktütün baskınında da ısrarlı sorulardan kaçınmadık; bu soruları gündeme getiren bilgi ve belgelerin doğruluğundan emin olunca, bunları yayımlamaktan imtina etmedik.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Çünkü gazetecinin haberle ilişkisini belirleyen temel kıstasın haberin doğruluğu olduğuna inanıyoruz.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Çünkü haberi, gerçeği ortaya çıkarmaya hizmet eden bir araç sayıyoruz.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Ama farklı düşünenler de var. </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">“Bu haberin yayımlanması gerçeğin ortaya çıkmasına hizmet ediyor mu” diye sormak yerine, “Bu gerçeklerin ortaya çıkması kimin çıkarına hizmet ediyor” diye sormayı yeğliyorlar.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Gerçeğin kime yaradığına ilişkin konjonktürel hesaplara dayalı bir gazeteci-haber ilişkisine alışmışlar. </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Haberin doğruluğu tek kıstasları değil. </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Haberin kime nasıl dokunduğunu da hesaplıyorlar mutlaka; “gerçek”leri, yararlı gerçekler / zararlı gerçekler diye ikiye ayırıyorlar.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Bu tarz gazeteciliğe alışanlarımız, “doğru” bildikleri uğruna gerçeğe gözlerini kapatabiliyorlar. </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Çünkü haber, gerçeği ortaya çıkarmaya hizmet eden bir araç olmaktan öte bir siyaset aracı onlar için.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Gerçek, eğer ilkeleriyle, tercihleriyle ve siyasete vermek istedikleri yönle bire bir uyumlu değilse ertelenebilecek ya da üstü örtülebilecek bir şey onların nezdinde.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">*** </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Burada, gazeteci-kaynak ilişkisi üzerine de iki ayrı yaklaşım söz konusu.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Kaynak, haberden daha mı önemli? </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Haber kaynağının muhtemel saikleri midir gazetecinin kıstası, yoksa haberin gerçekliği mi?</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman"><i style="mso-bidi-font-style: normal">Taraf’</i>ın dikkati yine haberin doğruluğuna odaklanıyor; haberin kime dokunduğundan da, kimden geldiğinden de daha önemli bu.</font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Haberin kaynağının güvenilirliğini, paylaştığı bilginin, belgenin doğruluğunu sınıyoruz kuşkusuz.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Ama işimiz haber kaynağının niyetini okumak değil; o niyeti test ettiğimiz tek yer haberin gerçekliği.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Habere değil kaynağa odaklananlar ise, <i style="mso-bidi-font-style: normal">Taraf’</i>ın kaynaklarını hiç bilmedikleri halde, haberin dokunduğu iktidar odaklarınca kulağına fısıldananlara inanıp bu kaynaklar üzerine, onların niyetleri üzerine tezvirat yapabiliyorlar.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Onlar başka bir alışkanlığın gazetecileri; ne kadar yakınımızda olsalar da, farklı bir zihniyet onların ki...</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">*** </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Dağlıca’dan Lahika’ya, Ergenekon’dan Aktütün’e <i style="mso-bidi-font-style: normal">Taraf’</i>ın son bir yılda birçok kritik konuda kritik belgeler yayımladığı doğru.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Ve tabii, bu belgeleri devlet dairelerinden gizlice yürütmedik; tabii ki, generallerin çekmecelerinden dosya çalmadık; her dürüst gazetecinin yaptığı gibi tabii ki bu belgeleri kaynağından istedik ve aldık.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Ama açın <i style="mso-bidi-font-style: normal">Taraf’</i>ın eski sayılarını, bakın.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Diyebilir misiniz ki, Dağlıca ya da Ergenekon ya da Aktütün belgelerini elde etmeden önce bu olayları sorgulamadı <i style="mso-bidi-font-style: normal">Taraf</i>...</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Diyebilir misiniz ki bu gazete, bu olaylarda diğer gazetelerin uzak durduğu soruları ısrarla sormadı, görmezden geldiği haberleri büyütmedi, didik didik yazmadı...</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Açın bakın; bütün bu konularda, <i style="mso-bidi-font-style: normal">Taraf’</i>ın sorgulayıcı haberlerinin belgelerle değil, olayların kendisiyle başladığını göreceksiniz.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">*** </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Esasen, gazeteci-iktidar ilişkisinde düğümleniyor iş.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Bu ilişkiyi belli dengelerde tutmaya öyle alışmış ki bazılarımız, <i style="mso-bidi-font-style: normal">Taraf</i> Aktütün konusunda hem Genelkurmay Başkanı’nı hem Başbakan’ı aynı kararlılıkla eleştirince şaşırıyorlar.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Anlamadıkları iki şey var:</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Bir kere, bizim sırtımızı şu ya da bu iktidar odağına yaslama çabamız yok ve olmayacak; <i style="mso-bidi-font-style: normal">Taraf</i> bunu yapmayacağını söyleyerek çıktı; yapmıyor, yapmayacak.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Aktütün haberlerimizi, “Stratejik hata yaptılar. Sandılar ki hükümetle Genelkurmay arasında bu konuda görüş ayrılığı var” diye yorumlayan meslektaşlarımızı anlıyoruz ama; alışkanlıklarının bu olduğunu görüyor, farklı bir tavrın mümkün olabileceğini akıllarına bile getirememelerine üzülüyoruz.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Anlayamadıkları ikinci nokta şu:</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font size="3"><font face="Times New Roman"><i style="mso-bidi-font-style: normal">Taraf’</i>ın, “neden taraf” olduğu konusunda çok net bir fikri var.</font></font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Biz şahıslardan, kurumlardan, partilerden, devletlerden taraf ya da onlara karşı değiliz; olmayız. </font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Aktörler ilgilendirmiyor bizi; yerimizi onlar belirlemiyor.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Biz, fikirlerden, politikalardan, eylemlerden taraf oluruz ancak.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Onun için de, bu ülkede demokrasiye, barışa, refaha, adalete hizmet edecek adım kimden gelirse gelsin <i style="mso-bidi-font-style: normal">Taraf</i> o adımın yanında oldu, bundan sonra da olacak.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Onun için de bir gün bir kararını desteklediğimiz bir siyasi aktörü yarın başka bir kararı nedeniyle eleştirebiliyoruz, eleştireceğiz.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Hükümete, muhalefete, orduya, iş dünyasına, yargıya, medyaya... bütün iktidar odaklarına böyle yaklaştık, böyle yaklaşmayı sürdüreceğiz.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 18pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><i style="mso-bidi-font-style: normal"><span style="FONT-SIZE: 12pt; FONT-FAMILY: 'Times New Roman'; mso-fareast-font-family: 'Times New Roman'; mso-ansi-language: TR; mso-fareast-language: TR; mso-bidi-language: AR-SA">Taraf’</span></i><span style="FONT-SIZE: 12pt; FONT-FAMILY: 'Times New Roman'; mso-fareast-font-family: 'Times New Roman'; mso-ansi-language: TR; mso-fareast-language: TR; mso-bidi-language: AR-SA">ı farklı kılan bu; bazılarımızın bildikleri dar kalıplara bir türlü sığmayan da bu.</span></p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2348.htm), [web.archive.org (arşiv bağlantısı)](http://web.archive.org/web/20081209072431/http://www.taraf.com.tr:80/makale/2348.htm)
# Batı’da krizin (ve kapitalizmin) iki farklı cephesi

*Yasemin Çongar 24.10.2008*

<div class="taraf_structure_2col_1zq">
<div class="margen_n">



 <p><font face="Times New Roman TUR"><br/>
<p>Amerika’da panik sürüyor; Dow Jones bir iniyor bir çıkıyor ama daha ziyade iniyor.</p><br/>
<p>Federal hükümetin mali sistemi desteklemeye yönelik yüz milyarlarca dolarlık kurtarma planına rağmen piyasalar yatışmış değil.</p><br/>
<p>Bunda Amerikan ekonomisinin çok ciddi bir daralmanın eşiğinde olduğunun artık genel kabul görmesinin de payı var.</p><br/>
<p>Mali kurumların kurtarılmasının yeterli olmayacağı kanısı yaygınlaşıyor; finans dışı reel ekonominin de alarm verdiği giderek daha iyi anlaşılıyor.</p><br/>
<p>Nitekim ortalama hane halkı gelirinin 2007’de 2000’dekine kıyasla reel olarak gerilediği Amerika’da perakende satışlar ve sınai üretim de tepetaklak olmuş durumda. </p><br/>
<p>Ülkenin birçok eyaleti, imalat sanayiinde son 50 yılın en büyük gerilemesini yaşıyor; yüzde 6’yı aşan işsizlik oranının yüzde 8’e tırmanacağı tahmin ediliyor.</p><br/>
<p>Velhasıl tablo karamsar...</p><br/>
<p>İktisatçıların ve siyasetçilerin bu karamsar tabloyu açıklama biçimleri ile önerdikleri çözüm reçeteleri ise özelde yaşanan krize, genel olarak da kapitalizme iki farklı bakışı yansıtıyor.</p><br/>
<p>* * *</p><br/>
<p>Krizin esasen “mali sektörün gözü dönmüş bir hırsla, denetimsiz ve disiplinsiz bir bonkörlükle konut kredisi dağıtmasının” sonucu olduğuna inananlar bir cephede... </p><br/>
<p>Bu yılın Nobel ekonomi ödülünü alan <i>New York Times</i> yazarı Paul Krugman gibi iktisatçılar bu cephenin başını çekiyor.</p><br/>
<p>Diğer cephede, krizin kökeninde yetersiz devlet denetimini değil, tam tersine devletin kredi piyasalarını manipüle etmesini gören iktisatçılar var.</p><br/>
<p>Baba Bush’un iktidarı döneminde, dört yıl süreyle, Başkan’ın İktisadi Danışmanlar Konseyi’ni yöneten Stanford Üniversitesi profesörlerinden Michael J. Boskin bu bakıştaki iktisatçılara iyi bir örnek. </p><br/>
<p>Boskin’e göre, konut kredisi (mortgage) krizine kredi kuruluşlarının denetimsiz hırsından ziyade, Amerikan devletinin bir “sosyal politika” aracı olarak gücü yetmeyenin de konut sahibi olmasını özendirmesi, yani ekonomiyi bir tür toplum mühendisliğine alet etmesi neden oldu. </p><br/>
<p>(Türkiye’de de, mali krizden Amerikan kredi kuruluşlarını değil Amerikan devletinin bu kredi kuruluşlarını yanıltmasını sorumlu tutanlar var; Gazi Üniversitesi’nden Atilla Yayla’nın 17 ekimde <i>Zaman</i>’da yayımlanan makalesi bu görüşü çok iyi anlatıyor.)</p><br/>
<p>Krizin neden kaynaklandığına ilişkin iki farklı yaklaşım, Amerikan başkanlık seçimlerindeki iki rakibe hâkim.</p><br/>
<p>Yarışın son düzlüğüne belirgin farkla önde giren Demokratik Parti adayı Barack Obama, tahmin edeceğiniz gibi, Paul Krugman çizgisindeki iktisatçılarla benzer düşünüyor. </p><br/>
<p>Cumhuriyetçi rakibi John McCain ise Michael J. Boskin gibileriyle aynı safta; zaten Boskin, McCain’e doğrudan danışmanlık da yapıyor.</p><br/>
<p>* * *</p><br/>
<p>Washington’ın –hem de George W. Bush gibi serbest piyasaya devlet müdahalesine hararetle karşı çıkan bir başkan döneminde- mali kurumları kurtarmak adına, toplamı 850 milyar dolara varacak bir paketle devreye girmesi Boskin cephesini memnun etmedi.</p><br/>
<p>Bu cephedekiler, devlet müdahalesinin sınırlı tutulması ve geçici olması konusunda ısrarlı.</p><br/>
<p>Boskin dünkü <i>Wall Street Journal</i>’da, yeni başkanın büyük olasılıkla kendi adamı McCain değil Obama olacağını teslim eden makalesinde, bu ısrarı dile getirdi:</p><br/>
<p>“Mali geleceğimize güveni yeniden inşa edecek politikalara ihtiyacımız var. Bunlar da, bir sosyal refah devletine kaymamızı önlemek için devlet harcamalarının denetlenmesini; vergi oranlarının mümkün olduğunca düşük tutulmasını (...) içeriyor.”</p><br/>
<p>Bu yaklaşım, kriz reel ekonomiyi de sarstığına göre, devlet müdahalesinin de mali sektörden reel ekonomiye uzanması gerektiğini savunan cepheye ters düşüyor.</p><br/>
<p>Nitekim bu ikinci cephenin Obama tarafından da benimsenen önerilerinin başında, en üst gelir gruplarından (yıllık net geliri 182 bin 400 dolar ve üstündekilerden) daha yüksek oranda vergi toplanması var.</p><br/>
<p>Buradan sağlanacak kamu gelirinin altyapı ve sosyal harcamalarda kullanımı, bir bakıma Boskin’in “cız aman...” diye uzak durulmasını önerdiği “sosyal refah devleti” uygulamalarına yönelmek Obama’nın gündeminde.</p><br/>
<p>Paul Krugman 17 ekim tarihli <i>New York Times</i>’da bu yaklaşıma kuvvetli bir destek verdi:</p><br/>
<p>“Federal hükümetin ekonomi için yapabileceği çok şey var: Hem zor durumdaki ailelerin krizle başa çıkmasını sağlamak hem de harcama yapması muhtemel kesimin cebine para koymak amacıyla işsizlere yardımda bulunabilir. Eyalet hükümetlerine ve belediyelere acil yardım sağlayarak kamu hizmetlerini ve istihdamı geriletecek kesintilere gitmelerini önleyebilir. Konut kredilerini satın alıp geri ödeme koşullarını yeniden düzenleyerek ailelerin evlerini kaybetmemelerine yardımcı olabilir.”</p><br/>
<p>* * *</p><br/>
<p>Nobelli Krugman’ın bu önerileri, Amerika’da Cumhuriyetçilerin tüylerini diken diken ediyor.</p><br/>
<p>Tabii, bu cepheleşme Amerika’ya özgü de değil; küresel kapitalizmin yaşadığı kriz Avrupa’da da iki ayrı kampı belirginleştirdi.</p><i><br/>
</i><p>Financial Times’ın dünkü başyazısı, kamu harcamalarına yüklenme eğilimindeki Avrupa hükümetlerini üst perdeden uyarıyordu.</p><br/>
<p>İtalya’da Silvio Berlusconi’nin ülkenin en büyük havayolu şirketi Alitalia’yı devlet bütçesinden kurtarma girişimini ve benzer bir yardımı otomotiv üreticilerine de vaat etmesini eleştiren gazete, Fransa’da Nicholas Sarkozy’nin otomotiv sanayiine 400 milyon avroyla destek olmasını ve zor durumdaki Avrupa şirketlerinin Avrupa dışı bir sermayenin eline geçmesini önlemeye yönelik fon oluşturma önerisini yerden yere vurdu. </p><br/>
<p>* * *</p><br/>
<p>Ancak ne Avrupa’daki ne ABD’deki siyasi atmosfer müdahalecilik karşıtı bu uyarılara uygun.</p><br/>
<p>Barack Obama’nın, beklendiği gibi tarihteki “ikinci Amerikan Devrimi”ne imza atarak 4 kasımda başkan seçilmesi halinde, Washington’ın en azından 2009-2010 döneminde, tam da Paul Krugman’ın önerdiği kapsamda bir harcama politikası benimsemesi sürpriz olmayacak.</p><br/>
<p>Krugman’ın deyişiyle; “hekimin tavsiyesi devlet harcamalarını artırmaktan yana ve bütçe açığına ilişkin kaygılar askıya alınmak zorunda.”</p></font></p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2372.htm), [web.archive.org (arşiv bağlantısı)](http://web.archive.org/web/20090217211357/http://www.taraf.com.tr:80/makale/2372.htm)
# Kanayan cumhuriyetin “gurur” bilançosu

*Yasemin Çongar 29.10.2008*

<div class="taraf_structure_2col_1zq">
<div class="margen_n">



 <p>Derin bir nefes alın; yavaşça, anlamını düşünerek okuyun şu satırları: <br/>“Kırsal alanda yürütülmekte olan teröre karşı mücadelenin dünyada bir başka örneği daha yoktur. 25 yıldır süren mücadelede terör örgütünün yaklaşık 50 bin civarında elemanını kaybettiği bilinmektedir. Bu terörle mücadele tarihinde güvenlik kuvvetleri tarafından elde edilen büyük bir başarıdır.” <br/>Yüreğiniz burkulmadı mı? <br/>Bir “başarı” bilançosu sunmanın gururuyla bu cümleleri sarf eden komutan bir an durup düşünse, ağzından çıkanı bir an yüreği duysa, onun da içi yanmaz mı dersiniz? <br/>Bu bilançonun, vicdanı olan her insanı kahretmemesi mümkün mü gerçekten <br/>*** <br/>Türkiye Cumhuriyeti bugün 85 yaşında. <br/>Ve Türkiye Cumhuriyeti bu 85 yılın son 25 yılını kendi kendisiyle savaşarak geçirdi. <br/>Öyle bir cumhuriyet ki bu bizim cumhuriyetimiz, vatandaşları çeyrek yüzyıldır birbirini öldürüyor. <br/>Daha iyi bir hayatı silahla kurabileceklerini sanan Kürt çocukları ile onların karşısına sürülen eli silahlı Türk, Kürt, Laz, Çerkes... her kökenden çocuklarımız savaşıyor. <br/>Dağa çıkıp kendisine “gerilla” diyen de, birkaç haftalık eğitimle “asker” olup karşısına dikilen de bu cumhuriyetin çocukları. <br/>Her iki taraftakiler de, galibi olmayacak bir savaşı çeyrek yüzyıldır durdurmayan bu cumhuriyetin kurbanları. <br/>Ve 85’inci yılında, bu cumhuriyetin kara kuvvetleri komutanı çıkıp savaşın bilançosunun sütunlarından birini “başarı tablosu” olarak sunuyor... <br/>50 bin ölü Kürt çocuğu var o “başarı” sütununda. <br/>Komutanın sözünü etmediği karşı sütundaysa, binlerce ölü Türk, Kürt, Laz, Çerkes... her kökenden çocuğun adı, bu cumhuriyetin şehitleri olarak yazılı... <br/>İki sütundakiler bazen adaş, bazen kardeş, bazen kuzen, bazen mahalle arkadaşı, bazen hemşehri ve –istisnalar bir yana- hepsi aynı cumhuriyetin vatandaşı. <br/>Ve cumhuriyetin kara kuvvetleri komutanı diyor ki, “25 yıldır süren böyle bir savaşın dünyada bir başka örneği yok.” <br/>Bu “eşsiz benzersiz” savaşla övünmemizi istiyor adeta. <br/>*** <br/>Bir utançla övünmeyi yüksek sesle reddetmedikçe biz; Orgeneral Işık Koşaner’in “büyük başarı” diye ilan ettiği ceset bilançosunu hep birlikte sorgulamadıkça; sivil-asker, Türk-Kürt hepimiz bu savaşın bir galibi olamayacağını kabullenmedikçe; silahları artık susturmak gerektiğini haykırıp bu haykırışın gereğini yapmadıkça daha nice çocuk ölecek bu topraklarda... Daha nice kuruluş yıldönümünü, için için kanayarak idrak edecek bu cumhuriyet... <br/>Kanı durdurmak imkânsız değil oysa. <br/>Dünyaya bakmamız bir başlangıç olabilir... <br/>Başka ülkelerin iç savaşa, etnik çatışmaya son vermek için neler yaptığını inceleyip “eşi benzeri olmayan” halimizden kurtulmayı deneyebiliriz. <br/>Hükümet Sözcüsü Cemil Çiçek’in İspanya’da ETA, Britanya’da IRA örneklerini incelediğini açıklaması; onun ve diğer hükümet üyelerinin “sivil” önlemlerden, “silahlı mücadele ve ceza hukuku dışındaki” olası adımlardan söz etmesi bir umut kaynağı... <br/>Türk Silahlı Kuvvetleri’nin de “silahsız” yöntemlere artık daha ılımlı baktığı fısıltısı bu umudu besliyor. <br/>Akil adamların yardımıyla çözüm aranmasından; düz ovada siyaseti teşvik etmekten bahsedenler artıyor. <br/>Gelin görün ki, biraz sorup sorgulayınca bu sözlerin bir beyaz gürültüden ibaret olduğunu anlıyorsunuz. <br/>Hükümetin PKK’ya silah bıraktıracak, dağdakileri indirecek kapsamlı bir siyasi girişime hâlâ uzak olduğunu görüyorsunuz. <br/>Yakın vadede ateşin kesilmesini sağlayacak kararlılığa ve cesarete sahip adımların planlandığına dair somut bir işaret gelmiyor Ankara’dan. <br/>AKP’nin Kürt kökenli milletvekilleri her ne kadar bu adımların yakın olduğunu anlatsalar da bize; Başbakan’ın çevresinden Avrupa Birliği’nin öngördüğü demokratikleşme adımlarının hızlandırılacağını dinlesek de, gerçekten kapsamlı bir çözüm planının hazırlandığını göremiyoruz. <br/>Kürtlerin kültürel ve sosyoekonomik mağduriyetlerinin bir ölçüde giderilmesini sağlayabilecek sınırlı birkaç politika önerisinden öte bir formül telaffuz etmiyor yetkililer. <br/>Devletin içinde, Kürt meselesinin siyasi çözüme kavuşturulması gerektiğini bilen, barışın sağlanmasını samimiyetle isteyenler varsa bile, bunun gereğini yapacak cesarete sahip görünmüyorlar henüz. <br/>Bize de, Türkiye Cumhuriyeti 85’inci yaşını kutlarken, bugün birinci sayfamızda yaptığımız gibi “GAP cephesinde yeni bir şey yok” başlığını atmak düşüyor... <br/>Çocuk cesetlerinin sayısıyla gururlanmamızın beklenmeyeceği cumhuriyet bayramlarını görmeyi diliyoruz sessizce...</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2435.htm), [web.archive.org (arşiv bağlantısı)](http://web.archive.org/web/20081219125527/http://www.taraf.com.tr:80/makale/2435.htm)
# Ergenekon’un derinine inmek, geçmişine uzanmak

*Yasemin Çongar 31.10.2008*

<div class="taraf_structure_2col_1zq">
<div class="margen_n">



 <p>Soranı da şaşırtan sorular vardır. <br/>Bir tür refleks gibi sorulan sorular...<br/>Birisi bir sözle, bir bakışla sinir uçlarınıza dokunduğunda, ağzınızdan dökülüveren, planlamadığınız, önleyemeyeceğiniz sorular... <br/>Ergenekon davası henüz açılmamış ve iddianame henüz açıklanmamışken soruşturmanın yetkili bir ismi bana, Danıştay cinayeti ile Ergenekon arasında bağlantı olduğu şüphesini aktarmıştı.<br/>Durup düşünseydim “nasıl bir bağlantı” derdim herhalde; “Ergenekon sanıklarını Danıştay cinayetini planlamakla mı suçlayacaksınız” diye sorardım.<br/>Soramadım; ağzımdan dökülen sorular başkaydı: <br/>“Ya Hrant Dink cinayeti? Ya Malatya katliamı? Ya Sabancı suikastı? Ya Ahmet Taner Kışlalı? Ya Uğur Mumcu?”<br/>Yetkili, Hrant Dink başta olmak üzere son birkaç yılın çözümsüz kalmış siyasi cinayetlerinin Ergenekon’la bağlantılı olabileceğini, ancak bu konuda somut delillere henüz ulaşmadıklarını söyledi bana.<br/>Sonra da, gerek devam eden 86 sanıklı Ergenekon Davası’nın, gerekse diğer Ergenekon zanlıları hakkında açılması beklenen ikinci davanın sınırlarını itiraf eden şu sözleri söyledi: <br/>“Biz ancak son dört-beş senenin faaliyetleri üzerinde yoğunlaşabiliyoruz. Oysa tabii, en az on-yirmi sene geriye gidiyor bu iş.”<br/><br/>* * *<br/><br/>İddianameye bakın; devletin içine yuvalanmış Ergenekon suç örgütünün varlığına kanıt gösterilen belgeler en fazla dokuz yıl öncesine uzanıyor. <br/>Örgütün, kendisini yirmibirinci yüzyıl şartlarına uydurabilmek amacıyla hazırlık yaptığını ortaya koyan “Ergenekon’un Yeniden Yapılanması” ve “Lobi” başlıklı iki belge 1999 tarihli.<br/>“Lobi” belgesi bu hazırlığı şöyle özetliyor: <br/>“Türk Silahlı Kuvvetleri bünyesinde faaliyet gösteren Ergenekon’un kontrolünde, sivil unsur olarak çalışması plânlanan Kemalist/ sivil Lobi’ye ve yapacağı çok yönlü yararlı faaliyetlere yeni yüzyılda gereksinim vardır.”<br/>Velhasıl, 1999 tarihli bu belgede karşımızda yeni bir örgüt yok; eski yüzyıldan kalma “yararlı” faaliyetlerine yeni yüzyılda da ihtiyaç olacağından emin bir örgüt var.<br/>Ayrıca, Tuncay Güney’in Ergenekon’la ilgili bir dizi ifşaatta bulunduğu, sonradan yıllarca sümenaltı edilen ifadesinin 2001’de alındığını biliyoruz.<br/>Milli İstihbarat Teşkilatı’nın Ergenekon adlı gizli yapılanmadan haberdar olduğu tarih de 2001...<br/>Demek ki: <br/>Ergenekon hakkında elde edilen en eski bilgiler henüz on yıllık bile değil; buna karşın, eldeki en eski belgeler örgütün “kuruluş”unu değil “reorganizasyon”unu anlatıyor ve örgütü soruşturanlar, Ergenekon’un “en az on-yirmi sene geriye gittiğine” inanıyorlar.<br/>Keza, Ergenekon soruşturması sayesinde devletin derin dehlizlerinin aydınlatılabileceği umuduyla bir tür refleks gibi sorguladığımız “sır” cinayetler de en az onbeş yıl öncesine uzanıyor. <br/><br/>* * *<br/><br/>Ergenekon 1999’da doğmadı.<br/>Soruşturmayı yürütenlerin tahminleri doğruysa, bu gizli örgütlenmenin geçmişi en az bir on yıl daha öncesine, yani Soğuk Savaş’ın sonuna, muhtemelen de çok daha gerilere gidiyor.<br/>Türkiye’nin bir türlü çözemediği ve bu çözümsüzlüğün de bir sonucu olarak, çoğumuzun bir ucuyla devlete dayandığını düşündüğümüz siyasi suikastlar 1990’lara ve daha öncesine uzanıyor.<br/>Fehmi Koru dün <i>Yeni Şafak</i>’ta bu karanlık geçmişle ilgili haklı sorular soruyordu:<br/>“Devletin (Ergenekon’u soruşturma) kararlılığı yalnızca şu yakın dönemi mi kapsıyor? 1970’lerden 2000’lere uzanan çirkefliklerin karıştırılmaması da kararlılığın bir parçası mı?”<br/>Fehmi Koru’ya bu soruları sorduran, yine kendi ifadesiyle, “ana özelliği kan ve gözyaşı olan bir dönemin hemen her yerinde ya güvenlik sorumlusu ya da politikacı olarak parmak izi bulunan” Mehmet Ağar’ın söyledikleriydi.<br/>Ağar, kendisi Emniyet’i yönetirken Milli İstihbarat Teşkilatı’nın tepesinde görev yapan Mehmet Eymür’ün “O dönemle ilgili bildiklerini açıklasın” çağrısına, “Devletim isterse konuşurum” yanıtını verdi.<br/>Fehmi Koru’nun sorduğu “Mehmet Ağar’ın kendisine ‘konuş’ demesini beklediği devlet acaba ne? Ya da kim o devlet?” sorusunu, Taraf Ankara Temsilcisi İsmet Demirdöğen, Ağar’ın kendisine yöneltti dün.<br/>Ağar, önce “Kastım devletin adli ve idari makamlarıdır” dedi, sonra “Benim muhatabım MİT’tir, MİT sorsun cevap vereyim” diye kafasındaki adresi daha da belirginleştirdi.<br/><br/>* * *<br/><br/>1993’ün ocak ayında soğuk bir akşamüstüydü. <br/>O zamanki eşim, gazeteci Ümit Aslanbay iyi hatırlayacaktır... <br/>BBC’de çalışmaya başlamak üzere Londra’ya gidişimizden bir gün önce, Uğur Ağabey’e uğramıştık; Cumhuriyet gazetesinde birlikte çalıştığımız Uğur Mumcu’ya “Allahaısmarladık” diyecektik.<br/>Uğur Ağabey, “Apo’yla ilgili kitabım için müthiş belgeler buldum; devletle bağlantısını gördüm” diye heyecanla anlatıyordu.<br/>Uzun uzun dinledik onu; Güldal Abla’nın getirdiği çayları içtik; sonra vedalaşıp ayrıldık. <br/>İki gün sonra, Londra'da, Uğur Ağabey’in arabasıyla birlikte havaya uçurulduğu haberini aldık.<br/><br/>* * *<br/><br/>Mehmet Ağar, eğer “devleti” kendisine “konuş” derse ne anlatacak?<br/>“MİT sorsun cevap vereyim” derken, aklında Uğur Mumcu cinayeti de var mı?<br/>1993’te Güldal Mumcu’yla, cinayet soruşturmasının önüne devlet tarafından örülen duvardan bir tuğla çekip çekmemeyi tartışan ve bu tartışmayı yıllar sonra yalanlama gereği duyan Ağar neden çekiniyor?<br/>Arkadaşımız İsmet Demirdöğen’e “Beni Ergenekon’a yamamaya çalışıyorlar” diye yakınan Ağar, Ergenekon hakkında ne biliyor?<br/>Ergenekon’un “en az on-yirmi yıl geriye giden geçmişinde” Mumcu cinayeti de var mı?<br/>Ve bu karanlık örgütün karanlık geçmişi deşilmedikçe, bu devletin derinine inilmesi ne kadar mümkün?</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2461.htm), [web.archive.org (arşiv bağlantısı)](http://web.archive.org/web/20081219125532/http://www.taraf.com.tr:80/makale/2461.htm)
# Obama’ya (tam dört yıl önce) takıldım *

*Yasemin Çongar 05.11.2008*

<div class="taraf_structure_2col_1zq">
<div class="margen_n">



 <p>Kaybolabilmeyi sevdiğimden olacak, pek kervan kuşu değilimdir. Çok satan romanları okumaktan korkarım mesela. Yükselen yıldızları, popüler filmleri, gözde mekânları en son öğrenenlerdenimdir. Herkesin gittiği partilerden kaçarım. <br/><br/>Yıllardır kendi med-cezirini sessizce yaşayan ama hiçbir zaman tam tükenmeyen bu yabaniliğimin, acar gazetecilikle uyuşmaması bir yana, kervan korkusu yüzünden gecikerek keşfettiğim bir kitabı, bir insanı, bir yeri sonradan çok sevdiğim de olmuştur. <br/><br/>Ne var ki kaybolabilmek, bilmemeyi göze almakla mümkün. Gecikerek bulmak, her zaman, her yerde, her arayanca bulunabilmekten daha iyi. <br/><br/>Yalnızlık, iflah olmaz bir dürtü. Hele kalabalıklara tutkun bir insanın içine yuva yaptığı zaman. <br/><br/>Demokratik Parti kurultayını izlemek için Boston’dayım. Bu şehir, zor bir şehir benim için. Tarihi ile, limanı ile, binaları ve parkları ile, Amerikan standardında bir İngilizceyi, çoğu hâlâ İrlandalı kalmış genizlerinden konuşan insanları ile fazla çekici. <br/><br/>Daha beteri, sabıkam var bu şehirde. Tam 13 yaz önce, Boston’ın yamacındaki Fletcher Hukuk ve Diplomasi Okulu’nda birkaç aylık bir seminere katılmıştım. O seminerin dostlukları zamana ve uzaklıklara yenilmedi, derinleşti. Şimdi Haymarket’ta, Cambridge’de, Medford’da dolaşırken her sokağın, her kitapçının, her barın yalnızlığı imkânsız kılan anıları da benimle. <br/><br/>Madem, kendimi kurultay salonundaki keşmekeşin ve salonu çevreleyen polis kordonunun dışına attığımda bile kalabalığım, bari içeride kalayım. <br/><br/>Ne de olsa, bu yeni bir kalabalık. Yeni olan, bileşenlerini, kocamda, komşularımda, bazı haber kaynaklarımda ve birçok arkadaşımda yaşadığım “Demokrat” hal ve tavır değil ama. <br/><br/>Demokratların kurultaylarına da alışığım hem; 1996’da, Chicago’da, Clinton’ı dört yıl daha Beyaz Saray’da tutmaya, 2000’de, Los Angeles’ta, Gore’u başkan seçmeye ant içtikleri son iki buluşmalarını izlemiştim. <br/><br/>Boston’daki “Demokrat” kalabalığın yeniliği, yeni simalarda. <br/><br/>Bunlardan birinin, aylardır reklamı o kadar çok yapıldı, her tanıyan hakkında öyle övgüler yağdırdı ve onu sevmek, desteklemek “Demokrat” çevremde öylesine farz addedilir oldu ki, ben birkaç bucak uzağında duruyordum. Hakkında çıkan uzun yazıları es geçmiştim. Melez bir cazibe yansıtan fotoğraflarına dikkatli bakmamıştım. Adının bile, bir tek sıradışı ritmi yerleşmişti aklıma, sesleri değil. <br/><br/>Kurultayın ikinci gününde, televizyonların en çok izlenen akşam kuşağına denk düşen bir saatte konuşma yapacağını duyunca şaşırmadım. Bu kez kaçmadım da. Gazeteci refleksi ve “Bakalım kimmiş bu harika çocuk” züppeliğiyle başladım dinlemeye. 20 dakika sonunda, bu yükselen yıldızın benim de gözlerimi kamaştırabileceğini bilmeden, düşünmeden. <br/><br/>Şimdi artık, hayat hikâyesinin ışık görmüş bütün köşelerinden dünya güzeli karısının profiline kadar her şeyine dikkat ettiğim bir adam bu. Kervanındayım. <br/><br/>Adı Barack Obama; benim gibi yabani değilseniz eğer, bu adı bir kenara yazın. Yarın öbür gün, Amerika ilk siyah başkanını seçecek kadar olgunlaştığında, yeniden karşınıza çıkarsa bu ad, şaşırmayın. <br/><br/>Biliyorum; ajitasyondan ve aceleden mağdur bu son söylediğim. Ama kervan psikolojisi böyle bir şey. Kapılınca kapılıyorsunuz. <br/><br/>Kendimi tutacağım. Size uzun uzun anlatmayacağım Barack Obama’yı. Adının, baba dili Swahilide “hayır duası” anlamına geldiğini; babasının Kenya’dan göçmüş bir siyah, annesinin Amerika’nın bağrı Kansas’tan bir beyaz olduğunu; Pasifik ortasındaki Hawaii’de büyüdüğünü; Harvard’da hukuk okuduğunu; dünyanın en prestijli hukuk dergisi Harvard Law Review’un –burada kullanılan unvana sadık kalarak söylersem- “başkanlığına” getirilen ilk siyah olduğunu; kariyerini nice akranı gibi şirketler hukuku yerine, yurttaşlık hukukuna adadığını; halen Illinois eyalet meclisine üye olduğunu; kasım seçimlerinde Illinois’den ABD Senatosu’na girebilmek için yarıştığını ve siyahları, beyazları, Hispanikleri, kent içi ile periferiyi birleştiren kampanyasındaki başarısı üzerine, Cumhuriyetçilerin, karşısına şu ana dek rakip çıkaramadığını; seçilince ABD’nin gelmiş geçmiş ilk Demokrat erkek siyah senatörü olacağını; konuşurken insanın gözünün içine baktığını söylemekle yetineceğim. <br/><br/>Henüz 43 yaşındaki, kendi deyimiyle “komik adlı bu cılız adam”ın zekâsını, siyasi görüşlerini ve hitabet yeteneğini övmeyeceğim. <br/><br/>İçinize kurt düşürdüğümü umarak, kurultay salonundan çıkacağım. Medford’da bir zamanlar yaşadığım yurt binasının önünde çimlere uzanıp müzik dinleyeceğim. Kaybolmayı deneyeceğim. <br/><br/>(* 5 Ağustos 2004 tarihinde <i>Milliyet</i>’te yayımlanmış bir yazım)</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2536.htm), [web.archive.org (arşiv bağlantısı)](http://web.archive.org/web/20081219125537/http://www.taraf.com.tr:80/makale/2536.htm)
# Amerikan İç Savaşı nihayet bitiyor

*Yasemin Çongar 06.11.2008*

<div class="taraf_structure_2col_1zq">
<div class="margen_n">



 <p>Elli üç yaşındaki adam sabaha karşı telefonda ağlıyordu: <br/>“İç Savaş nihayet bitti.” <br/>Büyük büyükbabası köleliğe karşı çıkan Kuzey ordusunda savaşırken ölmüş bir Amerikalıdan söz ediyorum. <br/>Ağlıyordu: <br/>“Ayrımcılığın sonu nihayet geliyor.” <br/>Çocukluğu, eşit birer yurttaş olmak için mücadele veren siyahların Ku Klux Klan mensuplarınca linç edildiği Mississippi, Alabama, Georgia gibi güney eyaletlerinde geçmiş bir Amerikalıdan söz ediyorum. <br/>Ağlıyordu: <br/>“King’in rüyası kırk yıl sonra gerçek oluyor.” <br/>John F. Kennedy öldürüldüğünde sekiz, Malcolm X öldürüldüğünde 10, dışlanmış milyonlarca insan için Amerikan rüyasını yeniden tarif eden Martin Luther King Jr. vurulduğunda 13 yaşında olan bir Amerikalıdan söz ediyorum. <br/>Ağlıyordu: <br/>“Bobby Kennedy’nin kampanyasından beri hiçbir olay bana bu kadar güçlü bir umut vermemişti.” <br/>Vietnam Savaşı’na ve ırk ayrımcılığına karşı tutumu nedeniyle hayran olduğu Robert F. Kennedy’nin başkanlık kampanyasında henüz 13 yaşındayken çalışmaya başlamış, birkaç ay sonra da “çocukluk kahramanının” öldürüldüğünü görmüş bir Amerikalıdan söz ediyorum. <br/>Ağlıyordu: <br/>“Ufaklığın, Obama’nın Amerikan Başkanı olacağı bir dünyada büyüyecek olmasına seviniyorum.” <br/>11 Eylül’den hemen sonra doğup hayatının ilk altı yılını Bush Amerikası’nda geçirdikten sonra, şimdi İstanbul’da bir evde, kocaman gözlerini açarak izlediği yeni başkanın iki cümlede bir “Evet, yapabiliriz” deyip, üstüne üstlük kızlarına da “Beyaz Ev’de yeni bir köpek yavrusu” sözü vermesinden çok etkilenen küçük kızımın babasından söz ediyorum. <br/><br/>*** <br/><br/>Barack Obama’nın Amerika’nın ilk siyahi başkanı seçilmesi, bu ülkede ırkçılığın acısını yaşamış ve bu acıyı bugün hâlâ taze tutan ayrımcılık kültürüne başkaldırmış her Amerikalı için bir “devrim” niteliğinde. <br/>Onlar için, 4 Kasım 2008, İç Savaş’ın nihayet bittiği, Amerikan demokrasisinin rüştünü nihayet ispat ettiği, Amerika’da ikinci cumhuriyetin ilk adımının atıldığı milat. <br/>Nitekim dünkü Amerikan gazetelerindeki seçim yorumlarına karmaşık analizlerden ve siyasi olasılık hesaplarından ziyade, benim kocam gibi nice sıradan Amerikan vatandaşının, yalınlığı ölçüsünde derin ilk tepkileri hâkimdi. <br/>Amerika dün “Irak Savaşı ne zaman bitecek, mali krizden nasıl çıkacağız, uluslararası imajımız düzelecek mi” gibi sorularla uğraşmayı bir an için ertelemiş, tarihine bakıyor, oylarıyla tarih yaptığının farkına varıyordu. <br/>Thomas Friedman’ın <i>New York Times</i>’taki makalesi bu farkındalığı yansıtan yüzlerce örnekten biri: <br/>“4 Kasım 2008’de, siyahi bir adamın, Barack Hussein Obama’nın, ABD Başkanı seçilmesine yetecek sayıda delegenin oyunu kazanmasıyla Amerikan İç Savaşı nihayet sona erdi. ... Buna ihtiyaç vardı. Zira bu ülkede, yurttaşlık hakları mevzuatının yüz yıllık tarihine, yargının eşitlik yönündeki kararlarına ve bu hedefe yönelik toplumsal eylemciliğe rağmen, (eğitimde ayrımcılığın önüne geçen Brown kararına, Martin Luther King’in ‘Bir rüyam var’ seferberliğine ve 1964 Yurttaşlık Hakları Yasası‘na rağmen), Amerika’nın beyaz çoğunluğu Afrika kökenli bir Amerikalıyı başkan seçinceye dek İç Savaş’ın gerçekten bittiği söylenemezdi.” <br/><br/>*** <br/><br/>Obama’nın başkan seçildiğinin netleştiği anlarda, yani Amerika’nın doğu kıyısında saatler salı gecesi 23’ü henüz geçmişken, farklı eyaletlerden, farklı sınıflardan, farklı köken ve renklerden Amerikalıların çehresine bakınca “Evet, yapabiliriz” sözündeki inancın “Evet, yapacağız” sözündeki kuvvete dönüştüğünü görüyordunuz. <br/>Atlanta’da Martin Luther King Jr’un eşitlik vaazlarını verdiği Ebenezer Baptist Kilisesi’nde seçim sonuçlarını izleyenler sevinçten ağlıyordu; aralarında King’in kızkardeşi Christine King Farris de vardı. <br/>Nüfusunun yüzde 55’i siyah olan Washington D.C’de, kentin tarihinde benzeri olmayan bir refleksle sokaklara dökülüp kendini Beyaz Ev’in kapısında bulan on binlerce siyah ve beyaz Amerikalı gururla ağlıyordu. <br/>New York’un Times Square’inde de benzer görüntüler vardı; Minneapolis’in ana caddesinde de... <br/>Zenginliğini kölelerin çekip çevirdiği plantasyonlara borçlu olan, 1861’de köleliğe karşı çıkan Birlik’ten ayrılıp kölelik yanlısı Güney Konfederasyonu’nu cesaretlendirmesiyle fiilen İç Savaş’ı başlatan, hâlâ muhafazakârlığıyla meşhur ve 44 yıldır hiçbir Demokrat başkan adayını desteklememişken, bu kez evet, Obama’yı tercih eden, bu kez “evet, yapabilen” Virginia’nın kasabalarında da... <br/>Chicago’da gece yarısı Obama’nın zafer konuşmasını dinlemeye giden 200 bin kişinin yüzündeki de aynı sevinç, aynı gurur, aynı gözyaşlarıydı. <br/>Hayır, Başbakan Erdoğan’ın Obama’yı kutlarken söylediklerinin aksine, siyah-beyaz ayrımı sona ermiş değildi henüz.<br/>Ama ilk siyahi başkanını seçen Amerika bu ayrımı artık bitirebileceğini, “evet, yapabileceğini” biliyordu. <br/>İç Savaş nihayet gerçekten bitiyordu. <br/>Gerisi teferruattı.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2548.htm), [web.archive.org (arşiv bağlantısı)](http://web.archive.org/web/20081219125543/http://www.taraf.com.tr:80/makale/2548.htm)
# ABD’de zihniyet devriminin eski ve yeni çehreleri

*Yasemin Çongar 07.11.2008*

<div class="taraf_structure_2col_1zq">
<div class="margen_n">



 <p>Barack Obama’nın Amerikan başkanlığına seçilmesi bir zihniyet devrimine karşılık geliyor. <br/><br/>Beyaz adamın, siyah adamı Beyaz Ev’e gönderme iradesini ortaya koyması bu devrimin en önemli bileşeni. <br/><br/>Bu, 232 yıllık tarihinde “renk körü” olmayı birtürlü başaramayan Amerikan toplumu için dönüm noktası olduğu ölçüde, dünyanın her yerindeki dışlanan, ikinci sınıf muamelesi gören, ötekileştirilen insanlar için de bir müjde. <br/><br/>Ancak Obama’nın temsil ettiği yenilik, teninin rengiyle sınırlı değil; 1961 doğumlu müstakbel başkanın düşüncelerinin “rengi” de dönüşümün habercisi. <br/><br/>Obama’nın seçimleri kazandıktan sonra yaptığı konuşma, bu dönüşümü çok iyi özetliyordu. <br/><br/>“Bu gece bir kez daha kanıtladık ki ülkemizin gerçek gücü silahlarımızın kuvvetinden ve servetimizin miktarından değil, ideallerimizin kalıcı kudretinden kaynaklanıyor” dedi Obama ve bu idealleri şöyle sıraladı: <br/><br/>“Demokrasi, özgürlük, fırsat ve yenilmez bir umut.” <br/><br/>Bu idealler üzerine kurulacak bir Amerikan siyaseti, ABD’nin kuruluş felsefesine dönüş anlamına gelecek ve Bush Amerikası’nın antitezini oluşturacak. <br/><br/>Ülkesinin gücünü, Wall Street ve Pentagon üzerinden değil de, Bağımsızlık Bildirgesi’nin ve Amerikan Anayasası’nın özünü oluşturan idealler üzerinden tanımlayan müstakbel başkan, siyasetini de bu idealleri hayata geçirme çabası üzerine kuracak. <br/><br/>Bu, bir yandan Amerikan tarihi boyunca verilen ve en önemli zaferlerinden birini Obama’nın başkan seçilmesiyle kazanan eşitlik mücadelesinin artık Beyaz Ev üzerinden de sürdürülmesi anlamına gelecek. <br/><br/>İçeride mücadeleye sahip çıkan bir Amerikan yönetimi, dışarıda da yeni bir dille konuşacak; dünyayla ilişkisini korkunun, kaba kuvvetin ve milliyetçiliğin diliyle değil, umudun ve demokrasinin diliyle kurmak zorunda kalacak. <br/><br/>Bütün bu “cek, cak”ları aşırı iyimser bulabilirsiniz; çekincenizde haklı da olabilirsiniz. <br/><br/>Esasen burada, kesin sonuçlardan ziyade, bir vaatten, bir yönelişten söz ediyorum. <br/><br/>Obama’yı başkan seçtiren ve bence sadece Amerikan toplumunun bugünkü hissiyatına değil, daha genel anlamda “zamanın ruhu”na da karşılık gelen dinamiklerin pratik siyasete taşınması yeni Amerikan yönetimini bekleyen en büyük sınav. <br/><br/>* * * <br/><br/>Barack Obama’nın sınava hazırlanmak için 76 günü var; 20 ocakta başkanlık yemini ederek Beyaz Ev’e yerleşinceye kadarki bütün zamanını, demokrat zihniyeti hayata geçirebilecek bir ekip oluşturmak için kullanacak, kritik tercihler yapacak. <br/><br/>İşi hiç de kolay değil. <br/><br/>Zira bir yandan “yeni” çehrelere, taze bir bakışa, Washington siyasetinin dışında kalabilmiş isimlere, eski zihniyetin kirletmediği beyinlere yönelmek istiyor. <br/><br/>Ama bir yandan da, Afganistan ve Irak’ta savaşan, mali kriz yaşayan, enerji kaynaklarının kıtlığıyla başa çıkmak zorunda olan bir ülkenin yönetiminde, deneyimli ve işbilir kadrolara ihtiyaç duyuyor. <br/><br/>İlk işaretler, Obama’nın hem taze kan arayışını hem deneyim ihtiyacını karşılayan bir kabine kurmak istediği yönünde. <br/><br/>Obama’nın geçiş sürecini yönetmek ve kabinenin oluşumunda kendisine danışmanlık yapmak üzere belirlediği John Podesta, şahsı ve bağlantılarıyla “eski”yi, bakışıyla “yeni”yi temsil eden bir isim. <br/><br/>Bill Clinton’ın başkanlığı döneminde Beyaz Ev Genel Sekreteri olan Podesta ve yakın çevresi, Obama’dan ziyade ön seçimlerde yenilgiye uğrattığı Hillary Clinton’a daha yakın. <br/><br/>Eğer Hillary Clinton başkan seçilebilseydi, Podesta’nın kurduğu liberal-sol eğilimli düşünce kuruluşu Amerikan İlerlemesi Merkezi’nde çalışan birçok ismi bakan olarak görecektik. <br/><br/>Şimdi, bu merkezde toplanmış uzman isimlere kapıyı açık tutacağını gösteren Obama, bir yandan da Podesta’nın yanına onunla eş yetkili Valerie Jarrett ve Pete Rouse’u atayarak, yeni yönetimde “Clintonlardan tescilli” olmayan taze isimler de istediğini yansıttı. <br/><br/>Nitekim, ön seçimlerde baştan itibaren Hillary Clinton yerine Obama’yı tercih etmiş iki Demokrat, Gregory Craig ve Susan Rice önemli görevlere gelebilir. <br/><br/>Temsilciler Meclisi’nin kendisini azletmeye çalıştığı dönemde Bill Clinton’ın avukatlığını üstlenen Craig, sadece hukukçu değil, aynı zamanda Madeleine Albright, Edward Kennedy ve George Soros gibi isimlere dış politika danışmanlığı yapmış biri. <br/><br/>Gerek bu deneyimi gerekse Obama’nın kampanyasına verdiği erken destek, onu yeni yönetimde ulusal güvenlik danışmanlığına taşıyabilir. <br/><br/>Aynı görev için, Clinton yönetimlerinde dışişleri bakan yardımcılığı ve ulusal güvenlik danışman yardımcılığı yapan James Steinberg’ün de düşünüldüğü söyleniyor. <br/><br/>Dışişleri bakanlığında ise, bir başka siyahî kadını ve bir başka Rice'ı görebiliriz; Condoleezza Rice’ın koltuğu, soyadı ve ten rengi dışında kendisine hiç benzemeyen Brookings Kurumu’ndan Susan Rice’a kalabilir. <br/><br/>Tabii, eski başkan adayı John Kerry ya da eski Birleşmiş Milletler büyükelçisi ve Hillary Clinton iktidara gelseydi, dışişleri bakanı olacağına kesin gözüyle bakılan Richard Holbrooke gibi bildik isimler de bu görevin adayları arasında. <br/><br/>* * * <br/><br/>Barack Obama’nın Beyaz Ev Genel Sekreterliği önerdiği “Rhambo” lakaplı Rahm Emanuel ise örgütçülükteki başarısıyla tanınıyor. <br/><br/>Geçmişte, Bill Clinton’la çok yakın çalışmış olmasına rağmen son birkaç yıldır Demokratik Parti üzerindeki Clinton hegemonyasının kırılmasına öncülük eden Emanuel, 2004 seçimlerinde Demokratların Temsilciler Meclisi’ndeki çoğunluğu ele geçirmesini sağlayan kişi. <br/><br/>Şimdi Emanuel ve yakın çevresi, “üçüncü Clinton kabinesi” diye algılanacak bir ekiple işe başlaması halinde Obama’nın “yanlış çıkış” yapacağını açıkça ifade ediyor. <br/><br/>Kampanya sırasında Hillary Clinton’a “canavar” deyince Obama’nın danışmanlığından ayrılmak zorunda kalan Samantha Power’ın geri dönebileceğini, hatta Bush’un ilk dışişleri bakanı ve eski Genelkurmay Başkanı Colin Powell’ın savunma bakanlığına gelebileceğini söyleyenler de var. <br/><br/>Ancak Obama’nın yakın çevresinden şunu da ısrarla işitiyorsunuz: <br/><br/>“Ortada dolaşan eski isimlere takılıp kalmayın. Yeni yönetimin sadece zihniyeti değil, çehreleri de yeni olacak.”</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2563.htm), [web.archive.org (arşiv bağlantısı)](http://web.archive.org/web/20081219125547/http://www.taraf.com.tr:80/makale/2563.htm)
# Erdoğan, Gönül ve şerlerin en kötüsü

*Yasemin Çongar 12.11.2008*

<div class="taraf_structure_2col_1zq">
<div class="margen_n">



 <p>Konuşurlar tabii... <br/><br/>Devleti “efendi”, vatandaşı “tebaa” saydıkları sürece böyle konuşurlar. <br/><br/>Vatandaşın devletle ilişkisini tek taraflı bir tâbiyet ilişkisine indirgeyen resmî bakışı sorgulamayanlar daha çok konuşurlar. <br/><br/>Tersine bir tâbiyeti akıllarına bile getirmedikçe; demokrasilerde devletin vatandaşın hizmetkârı, toplumun devletin sahibi olduğunu anlamadıkça daha beter sözler de söylerler. <br/><br/>Devletin vatandaşa ait olduğu bir düzen, vatandaşın kendini ülkesine samimiyetle ait hissedebildiği bir düzen... <br/><br/>Böyle bir düzenin mümkün olduğunu anlamayan, böyle bir düzen için çalışmayı görev saymayan yetkililerden bugüne kadar neler işittik ve daha neler işiteceğiz kimbilir. <br/><br/>Vatandaşını kökenine, diline, dinine, mezhebine, örtüsüne, sünnetine göre tasnif edegelmiş; bir kısmına “makbul,” diğerlerine “yabancı” ya da “potansiyel suçlu” gözüyle bakabilmiş bir devletin ayrımcı zihniyetini içine sindirebilen erkândan daha ne vecizeler beklenir...   <br/><br/>***   <br/><br/>Okay Gönensin dün <i>Vatan</i>’daki yazısında teşhisi doğru koymuştu: <br/><br/>“Tayyip Erdoğan’ın ‘ya sev ya terk et’li üslubu Milli Savunma Bakanı olan kişiyi de heyecana getirmiş ve o da içindekileri dökmüş.” <br/><br/>Gerçekten de, Başbakan’ın günlerdir ısrarla yenilediği “ya sev ya terk et” mesajıyla Milli Savunma Bakanı Vecdi Gönül’ün önceki gün Brüksel’de söylediği tüyler ürpertici sözler aynı bütünün parçası. <br/><br/>Doğrusu, Başbakan dün partisinin grup toplantısında “Ben ‘ya sev ya terk et’ demem. Bu ifadenin karşısındayım. Bu sözün patenti MHP’ye aittir” deyince önce umutlandım. <br/><br/>Ama devamını yine “ya sev ya terk et” mantığının o bildik açılımıyla getirdi; “tek millet, tek bayrak, tek vatan, tek devlet fikrini beğenmeyen gitsin” dedi. <br/><br/>“Tek”lik fikrini beğenmenin koşullarını 85 yıldır yaratamamış bir devletin, 85 yıldır vatandaşlarını bütün çoğulluğu ve çeşitliliğiyle makbul ve eşit sayamamış bir devletin başbakanı olduğunu hiç aklına getirmezcesine konuştu. <br/><br/>O devletin, bu topraklarda yaşayan Kürtleri de, Alevileri de, gayrimüslimleri de bir kenara ittiğini unutmuş gibi davrandı. <br/><br/>O devletin, bizzat kendi eşi ve kızları da dahil olmak üzere milyonlarca kadını hor gördüğünü, dışladığını, muhatap almadığını bilmezlikten geldi. <br/><br/>Kendisini vatandaşına sevdirmeyen, beğendirmeyen, hükümran ve ayrımcı devletin ağzıyla konuşmayı sürdürdü. <br/><br/>O ayrımcı devlet ki, generallerine başörtülü kadınların ellerini sıkmamak için köşe kapmaca oynatabiliyor... <br/><br/>O ayrımcı devlet ki, hükümet sözcüsünün ağzından vatandaşını “sünnetliler-sünnetsizler” diye kategorize edebiliyor... <br/><br/>O ayrımcı devlet ki, Milli Savunma Bakanı bu topraklarda işlenmiş en büyük günah olan Ermeni soykırımına fiilen sahip çıkabiliyor; bir ölüm fermanı olan tehcir kararını ve derin acıları birlikte getiren mübadeleyi, 2008 yılında hala kutlayabiliyor. <br/><br/>“Rumlar, Ermeniler, Yahudiler bu topraklardan iyi ki gönderildi, yoksa milli devlet olamazdık” diyor bakan bey; orada da durmuyor, azınlıklar gitmeselerdi bütün zenginlikleri ellerinde tutacaklardı demeye getiriyor; yetmiyor, bugün teröre yardım edenlerin kendilerini “tehcir mağduru sayanlar” olduğunu söylemekten gocunmuyor. <br/><br/>Bütün bu ifrazat sırasında, atalarının yurdu olan topraklarda bugün tek tük kalmış gayrimüslim vatandaşlarımıza hakaret ettiğini düşünmüyor bile. <br/><br/>Okay Gönensin’in yine isabetle vurguladığı gibi, bu kafayla pekala “bir tehcir kararı da Kürtler için çıkartalım, gönderelim onları Kuzey Irak’a” denebileceğini aklına getirmiyor. <br/><br/>Hem aklına getirse ne olacak... <br/><br/>Kürt meselesine yaklaşımını “beğenmeyen gitsin” mesajına indirgemiş bir başbakanın Allahın günü tekrarladığı bu vahim sözlerin bir adım ötesi de “tehcir” değil mi?   <br/><br/>***   <br/><br/>Gözü, kulağı olan herkes, Erdoğan’ın ve kabinesinin özelde Kürt meselesine, genel olarak da demokratikleşme gündemine yaklaşımlarında giderek derinleşen bir “devletleşme” eğilimi olduğunun farkında. <br/><br/>Beşir Atalay’dan, Ali Babacan’dan tek tük farklı sesler çıkması bu tabloyu değiştirmiyor.<br/><br/>Başbakan, şahin sözlerini, milliyetçi mesajlarını “aslında çok kapsamlı bir sivilleşme planı hazırlıyoruz” diye savunadursun, gerçekte bu sivilleşmenin işaretleri gecikiyor, adımları bir bir erteleniyor. <br/><br/>Sivilleşmenin en temel gereği ve tek güvencesi olan sivil anayasa için “sabır” diyor Başbakan; bu konuda başka bir vaadi yok. <br/><br/>Bütün bunları görüp duyarken, devletçi zihniyete rağmen hükümet olabilmiş bir hükümetin devletleşmesini gün be gün izlerken, bazı dostlarımız da çıkıp “Başbakan’a yüklenmeyin” diyorlar bize. <br/><br/>“Elde başka kim var” diyorlar; “ne kadar reformcuydu unuttunuz mu” diyorlar... <br/><br/>Erdoğan’ın ve AKP’nin bu ülkede demokrasi isteyen herkes için “ehven-i şer” olduğunu hatırlatıyorlar. <br/><br/>Doğru; bu hükümetin “ehven-i şer” olduğunu, alternatiflerinin çok daha kötü olduğunu söyleyenler haklı... <br/><br/>Ama değişim vaadinden kopmuş, demokratikleşme adımlarından korkan, yerinde durakalmış ve her an geri adımlar atabileceğini sözleriyle yansıtan bir başbakanı ve hükümetini eleştirmemek çare olabilir mi? <br/><br/>Bu gidişi sessizce seyredersek, Erdoğan’ın düşürüldüğü tuzağa kendi rızamızla atlamış olmaz mıyız? <br/><br/>“Ehven-i şer, şerlerin en kötüsüdür” sözü tam da böyle tuzaklara karşı bir uyarı değil midir?</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2646.htm), [web.archive.org (arşiv bağlantısı)](http://web.archive.org/web/20081219125555/http://www.taraf.com.tr:80/makale/2646.htm)
# Kadınlar, erkekler ve teessüfümüzün karanlık nesnesi

*Yasemin Çongar 14.11.2008*

<div class="taraf_structure_2col_1zq">
<div class="margen_n">



 <p>Her tarafından teessüf taşan yazıyı teessür içinde okudum. <br/><br/>“Bu kadarı ayıp oluyor” diyordu yazar. <br/><br/>Öyle ya, hiç olur muydu; Türkiye, kadın-erkek eşitliği bakımından dünyanın en geri ülkeleri arasında gösterilebilir miydi? <br/><br/>“Türkiye’yi ve Türkleri iyi tanıyan,” “memleketimize hayranlığını her fırsatta dile getiren” Prof. Klaus Schwab gibi bir ahbabımızın kurumu bunu ne cüretle yapıyordu? <br/><br/>Küresel Cinsiyet Farkı hesaplamasında, Türkiye’yi 130 ülke arasında 123’üncü göstermek, Dünya Ekonomik Forumu’nun ne haddineydi? <br/><br/>“TÜSİAD’ın, Sabancı Holding’in, HSBC’nin başındaki başarılı Türk kadınları şimdi çıkıp Schwab’a bir çift söz etmez miydi?” <br/><br/>Bu müteessif satırları okurken hayret ve öfke de duydum ama doğrusu, daha ziyade müteessir oldum. <br/><br/>Zira bu satırların yazarı <i>Sabah</i>’taki sütununu genellikle ciddi analizlere ayıran Erdal Şafak... <br/><br/>Ve Türkiye’de kadınlarla erkekler arasındaki uçurumun “isyan ettirici” bir yanı var kuşkusuz. <br/><br/>Şafak’ın isyanını, uçurumun kendisi yerine, “uçurum bu kadar da büyük olamaz” hüsnüniyetiyle Dünya Ekonomik Forumu’na yöneltmesi ise, gülünç bile olsa, özünde insani bir zaafı yansıtıyor. <br/><br/>Ayrıca Şafak, Türkiye bölümünde bazı hanelerin boş bırakılmasını eleştirirken, bu eksiklerin hesaplamaya doğrudan etki etmeyen “ilave” hanelere ait olduğunu fark etmemiş olabilir. <br/><br/>Ancak Şafak’ın “Zahmet edip Milli Eğitim Bakanlığı’nın internet sitesine bile girmemişler. Üstelik kullanılan verilerin çoğu da en az iki yıllık” eleştirisi havada kalıyor. <br/><br/>Zira, Küresel Cinsiyet Farkı Endeksi kapsamındaki 130 ülkenin her biri için kullanılan kaynaklar aynı: milli internet siteleri ziyaret edilmiyor; Uluslararası Çalışma Örgütü, Birleşmiş Milletler, UNESCO ve benzeri kurumların en yeni resmî raporları esas alınıyor. <br/><br/>Velhasıl, ortadaki vahim tablo “Türkiye’nin hakkını yiyen” Dünya Ekonomik Forumu’nun ya da ülkemize ihanet eden Prof. Schwab’ın öznel değerlendirmelerinin ürünü değil. <br/><br/>Karşımızda, Harvard ve Kaliforniya (Berkeley) üniversiteleri ile Dünya Ekonomik Forumu’ndan üç yetkin ismin gözetiminde hazırlanmış, uluslararası verilere dayanan bir endeks var. <br/><br/>Her endeks gibi soğuk, her endeks gibi mükemmellikten uzak da olsa üzerinde düşünülmeyi hak eden karşılaştırmalı bir tablo sunuyor bize. <br/><br/>Bu tabloyu düşünmek, Türkiye’de kadın-erkek eşitsizliğinin durumuna kafa yormak ve dünya ölçeğindeki halimize odaklanmak dururken, endeksi hazırlayanlara çatmanın yararı yok. <br/><br/>Ama Erdal Şafak gibi makul bir yazar bile yapamıyor bunu. <br/><br/>Cumhuriyet’in kadın-erkek eşitliği alanında sağladığı “muazzam” kazanımlardan konuşmaya, kendi yakın çevremizdeki etkin ve yetkin kadınlarla gururlanıp o çevrenin dışını hiç görmemeye öyle alışmışız ki, Türkiye'de kadınların ısrarla dışlandığını çok kolay unutuyoruz. <br/><br/>Dışlayanın bizzat devlet olduğunu, bu dışlayıcı tavrın, “laikliği, kamu düzenini korumak” gibi gerekçelerle Anayasa Mahkemesi kararlarına dönüştürülmüş haliyle gözümüze sokulduğunu bilmezlikten geliyoruz. <br/><br/>Hakikaten bu kadarı ayıp oluyor! <br/><br/>* * * <br/><br/>Öyleyse, bu ayıptan uzaklaşmayı deneyelim. <br/><br/>Küresel Cinsiyet Farkı Endeksi’ndeki yerimiz üzerine düşünelim. <br/><br/>“Kadınların işgücüne katılımı, fırsat eşitliği, eğitim düzeyi, sağlık ve ortalama hayat süresi ile siyasal etkinlik” olmak üzere dört temel kriter üzerinden yapılan değerlendirmede, dünyada kadın-erkek eşitliğini en fazla sağlamış ülkeler Norveç, Finlandiya, İsveç, İzlanda ve Yeni Zelanda. <br/><br/>Amerika 27’nci, Rusya 42’nci, İsrail 56’ncı, Yunanistan 75’inci sırada. <br/><br/>123’üncü Türkiye’nin gerisine düşen yedi ülke ise Mısır, Fas, Benin, Pakistan, Suudi Arabistan, Çad ve Yemen. <br/><br/>Bu sıralamada, Türkiye’de kadınların işgücüne katılım oranındaki gerileme etkili ve bunda tarımın küçülmesiyle kadınların tarımsal istihdam dışı kalmasının da payı var. <br/><br/>Halen tarım dışında istihdam edilen kadınların toplam işgücümüzdeki oranı sadece yüzde 20. <br/><br/>Kadınların farklı işkollarında istihdam edilebilmesi içinse eğitim görmeleri gerek. <br/><br/>Ancak endeks, eğitim kriteri açısından da Türkiye’de kadınların “ikinci sınıf” olduğunu yansıtıyor. <br/><br/>Ortaöğrenimde kadın-erkek oranı 0,86, yüksek öğrenimde 0,75. Yani üniversitede dört erkek öğrenciye karşılık sadece üç kadın var. <br/><br/>Türkiye açısından bir başka vahim veri de –ki hakkını yemeyeyim, bu vahameti Erdal Şafak da teslim etmiş- kadınların siyasetteki yerine ilişkin. <br/><br/>Türkiye’de parlamentodaki kadın oranı erkeklerin yüzde 10’u; kadın bakanların oranı erkeklerin yüzde 4’ü... <br/><br/>Bu oranlar, örneğin genel sıralamada 11’inci olan Almanya’da yüzde 46 ve yüzde 50... 15’inci sıradaki Fransa’da yüzde 22 ve yüzde 88... 93’üncü sıradaki Endonezya’da ise yüzde 13 ve yüzde 12... <br/><br/>Neyse rakamlara boğulmayalım; oralılaşmaktan çok ama çok korkmamızı bize öğütledikleri Malezya’da bile kadınların siyasetteki yerinin bizdekinden çok daha güçlü olduğunu, her yüz erkek parlamentere karşılık 12 kadın parlamenterin, her on erkek bakana karşılık bir kadın bakanın düştüğünü belirtip bu bahsi kapayalım. <br/><br/>* * * <br/><br/>Şimdi soralım kendimize... <br/><br/>Türkiye’de kadınlarla erkekler arasındaki uçurumu yansıtan bu karanlık tabloyu ortaya koyanlara içerleyeceğimize, biraz durup düşünemez miyiz? <br/><br/>Biraz düşünsek, bu ülkede kadınların yarısından çoğunu kamusal alandan, çalışma hayatından, yüksek öğrenimden dışlayan devlet zihniyetinin cinsiyetler arasındaki uçurumun baş sorumlularından biri olduğunun farkına varmaz mıyız? <br/><br/>Türkiye’nin, kadınların yeri açısından dünyanın en geri ülkelerinden biri durumuna düşürülmesine haklı olarak isyan ederken, bir an için gözlerimizi gerçekten açsak, karşımızda “teessüfümüzün karanlık nesnesi”ni bulmaz mıyız? <br/><br/>Devletin hor gördüğü başörtülü kadınla göz göze gelmez miyiz?</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/2660.htm), [web.archive.org (arşiv bağlantısı)](http://web.archive.org/web/20090218033047/http://taraf.com.tr:80/makale/2660.htm)
# Türkiye Korku Cumhuriyeti

*Yasemin Çongar 21.11.2008*

<div class="taraf_structure_2col_1zq">
<div class="margen_n">



 <p>Korkuyorsan terk edebilirsin. <br/><br/>Uluslararası hukuk böyle der. <br/><br/>Herkes, başka memleketler tarafından mülteci olarak kabul edilmeyi talep etmek ve o memleketler tarafından mülteci muamelesi görmek hakkını haizdir, yeter ki korkusunun sağlam temelli bir gerekçesi olsun. <br/><br/>Türkçeye “zulüm görme korkusu” olarak çevrilen “fear of persecution” gerekçesi, bir insanın ırkı, dini, milliyeti, siyasi görüşleri ya da cemaati nedeniyle “eziyet” görmekten çekinmesini anlatır. <br/><br/>Ama buradaki “eziyet” kavramı illa ki işkence, öldürme, hapis anlamına gelmez; kişiyi ırkı, dini, milliyeti, siyasi görüşleri ya da cemaati nedeniyle baskı altında tutan her türlü korku mekanizması iltica talebine gerekçe oluşturabilir. <br/><br/>Korkarsan terk edebilirsin; siyasi görüşlerin nedeniyle seni korkuya mahkûm eden bir ülkeden ayrılıp bir başkasına iltica etmeyi talep edebilirsin. <br/><br/>*** <br/><br/>Öyle sözler söyleniyor ki çevremizde, bir korku cumhuriyetinde yaşadığımızı düşünüyorum bazen. <br/><br/>Saygın bir genel yayın yönetmeni çıkıp “İyi ki <i>Taraf</i> var. Bizim yazmaya çekindiğimiz gerçekleri onlar yazıyor” demiş geçen gün. <br/><br/>Bir reklam ajansı sahibi, “İş dünyası <i>Taraf</i>’a ilan vermeye korkuyor” diye yakınıyor bize. <br/><br/>Gazetelerin gerçekleri yazmaktan korktuğu, gerçekleri yazmanın beraberinde bedel getirdiği bir ülke burası... Bunu biliyoruz. <br/><br/>Korkmayıp konuşanlara, korkmayıp yazanlara ödettikleri bedelleri de biliyoruz. <br/><br/>Yine de insan, korkunun yolları kesebilmesine şaşırıyor doğrusu. <br/><br/>Yolların açılmasının, şeffaflaşmanın, özgürleşmenin, çözümün ancak cesaretle mümkün olduğunu da yine hayat öğretiyor zira. <br/><br/>*** <br/><br/>Ulusal marşı “Korkma” diye başlayan cumhuriyette, korkunun her yere nasıl yayılıp kimleri nasıl susturduğunun örnekleri o kadar çok ki... <br/><br/>Haşim Kılıç geçenlerde ne dedi ve başına neler geldi hatırlasanıza. <br/><br/>Anayasa Mahkemesi Başkanı’nın “Anayasa’nın değişmez maddeleri konusunu konuşmaya cesaretinin yetmediğini” açıklaması bile, bir öcüler korosunu, bir zulüm mangasını, bir tür Engizisyon konseyini harekete geçirebiliyor bu ülkede. <br/><br/>Anlaşılan aynı korodan, aynı mangadan, aynı konseyden Cumhurbaşkanı Abdullah Gül de çekiniyor. <br/><br/>Çankaya Köşkü’nde Hakkârili sivil toplum temsilcileriyle konuşan Gül, “Düne kadar adı yoktu; bugün biz de biliyoruz” diye adını vermeden andığı Kürt meselesi konusunda bakın ne demiş: <br/><br/>“Burada söyleyemeyeceğim şeyleri de düşünüyorum. Hatta sizin bana söylemek isteyip, söyleyemediğiniz şeyleri biliyorum ve size katılıyorum.” <br/><br/>Nasıl bir korku cumhuriyeti ki bu, Kürt meselesinde demokratik çözüm isteyen bir cumhurbaşkanı, çözümün nasıl olacağına ilişkin fikirlerini dillendirmekten çekiniyor; cesareti “anlarsınız ya...” türü imalara yetiyor ancak. <br/><br/>*** <br/><br/>Gazetecilerin gerçekleri yazmaktan, Anayasa Mahkemesi Başkanı’nın anayasa hakkında konuşmaktan, Cumhurbaşkanı’nın fikirlerini söylemekten korktuğu bir cumhuriyet... <br/><br/>Sustukça öcüler korosunun, zulüm mangasının, Engizisyon konseyinin istediği oluyor oysa. <br/><br/>Biz susarsak, silahların susmayacağını hayat her gün öğretiyor bize. <br/><br/>En alttan en tepeye “zulüm görme korkusunu” bu denli içselleştirmiş bir ülkede nasıl yaşanır? <br/><br/>Ağzından çıkabilecek sözden çekinen Cumhurbaşkanı başka bir ülkeye iltica mı etsin? <br/><br/>Susturan korkunun, terk ettiren korkudan farkı ne? <br/><br/>Öcülerle başa çıkmanın tek yolu, inadına konuşmak değilse nedir?</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/2756.htm), [web.archive.org (arşiv bağlantısı)](http://web.archive.org/web/20090218033143/http://taraf.com.tr:80/makale/2756.htm)
# Ergenekon’da ‘askerî derinlik’ ve yurtdışı bağlantılar

*Yasemin Çongar 26.11.2008*

<div class="taraf_structure_2col_1zq">
<div class="margen_n">



 <p>İki şart. <br/><br/>Biri derinlere, diğeri uzaklara işaret eden... <br/><br/>İkisi de muhtemel duvarları tarif eden... <br/><br/>Ergenekon soruşturmasının nerelere uzanabildiği takdirde gerçekten ilerleyebileceğini anlatan... <br/><br/>Soruşturma konusunda bilgili bir kaynak, dava henüz açılmadan önce, Ergenekon çetesinin bütün “numara”larının deşifre edilmesinin, bütün karanlık eylemlerinin gün yüzüne çıkmasının ve bu kirli, kanlı yapının devletin içinden sökülüp atılmasının olmazsa olmaz iki şartından söz etmişti bana. <br/><br/>Ergenekon’un çökertilebilmesi için, <b>birincisi</b>, örgütün askeriye içindeki uzantılarının, <b>ikincisi</b> de yurtdışı bağlantılarının üzerine tam olarak gidilmesi gerekiyordu; bu yapılamazsa, operasyon er geç duvara toslayabilirdi. <br/><br/>Emekli ve muvazzaf ordu mensupları arasında Ergenekon bağlantılı birçok ismin bulunması ve “bir numara”nın “üst rütbeli” olması mümkündü. <br/><br/>Ayrıca, Türkiye’de bu çete tarafından işlenmiş olması muhtemel bir dizi suçun aydınlatılabilmesi için, Ergenekoncuların dış ülkelerdeki faaliyetlerinin de soruşturulması gerekecekti. <br/><br/>Peki, bu yapılabilecek miydi? <br/><br/>Ergenekon’un –<i>Yeni Şafak</i> yazarı Ali Bayramoğlu’nun deyimiyle- “askerî derinliği”ne inilebilecek miydi? <br/><br/>Çetenin dış bağlantıları, Türkiye ile bazı ülkeler arasında diplomatik krize yol açmak pahasına kurcalanabilecek miydi? <br/><br/>* * * <br/><br/>Albay Rıdvan Özden 1995’te, Mardin’de İl Jandarma Alay Komutanı iken iki korumasıyla birlikte öldürüldü. <br/><br/>Çatışmada şehit düştüğü de söylendi; yolda giderken vurulduğu da. <br/><br/>Geçen on üç yıl, cinayetin üzerindeki sis perdesini kaldırmadı. <br/><br/>Albay Özden’in eşi Tomris Özden, askerî açıklamalardaki tutarsızlıklara işaret edip suç duyurusunda bulunmasına, otopsi talep etmesine rağmen mesafe kaydedemedi; davalar takipsizlikle sonuçlandı. <br/><br/>Ama şimdi öğreniyoruz ki, Özden cinayeti “faili meçhul” kalmayabilir. <br/><br/>Ergenekon savcılarının Tomris Özden’i dinlemesi bu umudu doğuruyor. <br/><br/>Tomris Özden’in ifadesi, kocasının ölümünde Ergenekon parmağı olabileceğini düşündürüyor. <br/><br/>2000 yılı öncesinde işlenmiş muhtemel bir suçun gölgesinin Ergenekoncuların üzerine düştüğünü ilk kez, bu ifadede görüyoruz. <br/><br/>Dahası, bu ifade Ergenekon-JİTEM bağlantısına ilişkin şüpheyi besliyor. <br/><br/>Ali Bayramoğlu’nun vurguladığı gibi, “Ergenekon’un ucu Susurluk’a her gün biraz daha fazla uzanıyor.” <br/><br/>Tomris Özden’in anlattıkları, Ergenekon şüphelisi Tuncay Güney’i, Ergenekon sanığı Ümit Oğuztan’ı, ayrıca Ergenekon sanıkları –ve eski JİTEM komutanları- Veli Küçük’le Arif Doğan’ı da ilgilendiriyor. <br/><br/>Diyor ki Özden: <br/><br/>“Bir PKK itirafçısı eşimin JİTEM tarafından öldürüldüğünü açıkladı. Yanında askerlik yapan erlerden biri de çatışmada ölmediğini söyledi.” <br/><br/>Ve Ümit Oğuztan’la Tuncay Güney’in eşinin ölümüyle ilgili belgeleri 1996’da kendisinden “haber yapacağız” diye alıp haber yapmadıklarını; Tuncay Güney’in kendisinin yanında bu cinayetle ilgili olarak Veli Küçük’ü aradığını; Albay Arif Doğan’ın, 1989’da eşine “JİTEM’e katılması için ısrar ettiğini” de yine Özden’den öğreniyoruz. <br/><br/>Kim bilir belki de, eşinin ifadesine başvurarak Albay Rıdvan Özden’in nasıl öldüğünü ortaya çıkarmaya yönelen Ergenekon savcıları, Orgeneral Eşref Bitlis, Binbaşı Cem Ersever ve Tuğgeneral Bahtiyar Aydın’ın ölümleri üzerindeki esrar perdesini ilmek ilmek söküp atmalarını sağlayacak bir ipucunu ellerinde tutuyorlar. <br/><br/>Ve belki de, ikinci Ergenekon iddianamesi, çetenin ordudaki uzantılarının üzerine ilk iddianameden daha fazla gidebilecek. <br/><br/>Belki de, bugüne kadar Ergenekon’un daha ziyade “Lobi” çalışması kapsamındaki “sivil” unsurları üzerinde yoğunlaşan dosya genişledikçe, çetenin “askerî derinliği” de anlaşılacak. <br/><br/>* * * <br/><br/>Ergenekon sanıklarından İsmail Yıldız, davanın pazartesi günkü duruşmasında Savcı Nihat Taşkın’ın “İki devlet arasında savaş nedeni olacak belgeler sizin ofisinizde ne arıyor” sorusuyla karşılaştı ve bu belgelerin kendisinden çıktığını reddetti. <br/><br/>Söz konusu belgelerin ne olduğunu bilmiyorum. <br/><br/>Ancak Yıldız’la Savcı Taşkın arasındaki diyalog bana, “Ergenekon’un çökertilmesi için yurtdışı bağlantılarının da üzerine gitmek şart” sözünü hatırlattı. <br/><br/>O sözün sahibi “diplomatik kriz” riskinden dem vurup bu şartın gerçekleşmesinin zorluğunu vurgulamıştı. <br/><br/>İlginçtir, Ergenekon soruşturması henüz Türkiye gündemine oturmamış ve Veli Küçük henüz gözaltına alınmamışken, Bakü’yü iyi bilen bir işadamından, Hrant Dink cinayeti konusunda benzer bir iddia dinlemiştim. <br/><br/>Bugün Ergenekon sanığı olan ama Dink cinayetiyle açıkça bağlantılandırılmamış bazı isimlerin Bakü’deki faaliyetini anlatan işadamı, “Ben Dink cinayetinin bu faaliyetin bir parçası olduğundan kuşkulanıyorum” diyebilmişti. <br/><br/>Şimdi Veli Küçük, Emin Gürses, Sami Hoştan gibi sanıkların örgütün yurtdışı faaliyetlerindeki rolü, Ergenekon davasının konusu. <br/><br/>Ama şunu da biliyorum. <br/><br/>Bakü’de, Moskova’da, Almanya’da birçok şehirde, Washington’da ve belki diğer yerlerdeki muhtemel Ergenekon varlığının üzerine henüz gidilemedi. <br/><br/>Yabancı ülkelerde yerleşik Ergenekoncular henüz sorgulanamadı. <br/><br/>Ergenekon belgelerinde yer alan “yurtdışındaki askerî ataşelerin örgüt tarafından kullanılması” kararının hayata geçirilip geçirilmediğinin cevabı verilmedi. <br/><br/>* * * <br/><br/>Ergenekon davasının anlamlı bir sonuca ulaşması için çetenin askerî ve dış bağlantılarının sonuna kadar soruşturulması şart. <br/><br/>Tomris Özden’in ifadesine başvurulması, Ergenekon savcılarının “askerî derinliği” deşmek yönünde kararlı bir adım attıklarının işareti. <br/><br/>Uzaklara uzanmak da benzer bir kararlılık gerektiriyor. <br/><br/>İş, yine siyasi iradenin gücüne kalıyor.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/2835.htm), [web.archive.org (arşiv bağlantısı)](http://web.archive.org/web/20090218032741/http://taraf.com.tr:80/makale/2835.htm)
# Savcılar Eymür’ün ve Güney’in ifadesine başvurmalı

*Yasemin Çongar 28.11.2008*

<div class="taraf_structure_2col_1zq">
<div class="margen_n">



 <p>Bir casus romanının ilk bölümü, dünkü gazetelerin birinci sayfalarından alıntılarla yazılabilirdi pekala. <br/><br/>Üstelik, romanın ana kahramanlarından bir ya da ikisini okura tanıştıran bir bölüm olmakla kalmazdı bu. <br/><br/>Gazetelerin olaya ve kahramanlarına yaklaşımının, haberi verirken kullandıkları üslubun birbirinden farklılığı üzerinden, bizzat o gazetelerin kendileri de birer roman kahramanına dönüşebilirdi. <br/><br/>Ergenekon’un sırrını çözecek romanda, bazı gazetelerin Ergenekon’a –dünkü birinci sayfalar özelinde de- Tuncay Güney ve Mehmet Eymür’e nasıl değindikleri başlı başına birer ipucu olabilir; zeki okur, bu ipuçlarından yola çıkarak yazarın son bölümde ifşa etmeyi düşündüğü gizli bağlantıların izini daha en baştan sürmeye başlayabilirdi. <br/><br/>*** <br/><br/>Bence, okurlar başından beri Ergenekon haberleri üzerinden gazete hafiyeliği yapıyorlar. <br/><br/>Ergenekon’un avukatlığına, Ergenekon soruşturmasını yürütenleri karalamaya adanmış haberleri birer ipucu olarak hafızalarına yerleştiriyorlar. <br/><br/>Ama ben hafiyeliğin bu pek eğlenceli kısmını bırakıp dünkü gazetelerin sübjektif sunumlarından ziyade, eldeki objektif veriler üzerine bir şey söylemek istiyorum bugün.<i> <br/><br/>Sabah</i> gazetesinin önceki gün yayımladığı belge üzerine yapılan açıklamaları hatırlayalım...<i> <br/><br/>Sabah</i>, Ergenekon iddianamesinde adı “şüpheli” olarak geçen ve daha önceki ifadeleriyle iddianameyi epeyce besleyen Tuncay Güney’in Milli İstihbarat Teşkilatı’nda (MİT) çalışmış olduğunu bir belgeyle duyurdu. <br/><br/>MİT’in yanıtı, “belge doğru” ama “Güney, kayıtlı bir haber kaynağı değildir” oldu. <br/><br/>MİT ayrıca, geçmişte Mehmet Eymür’ün yönettiği Kontrterör Dairesi’ni de kötüleyerek “Kuruluşu ve işleyişi tartışmalı bu daire 1997’de MİT şemasından çıkarılmıştır” deyip hem eski bir birimini evlatlıktan reddetti, hem de “Güney, Eymür’ün adamı” demeye getirdi. <br/><br/>Bu açıklamanın üslubu şaşırtıcıydı ama içeriğinde bir yenilik yoktu, zira Güney’in, 2001’de verdiği ifadede, 1990’larda “Mehmet Eymür’ün adamlarına düzenli olarak bilgi aktardığını” ve “Eymür’ün teşkilattan tasfiye olmasının ardından MİT’le aktif ilişkisi kalmadığını” söylediğini biliyorduk. <br/><br/>Tuncay Güney’in bugün söyledikleri de aynı doğrultuda; <i>Taraf</i>’tan kendisiyle temas kuran arkadaşlarımıza, MİT adına Ergenekon ve JİTEM’e sızdığını ima ediyor, ancak Eymür’ü ve yardımcısı Yavuz Ataç’ı tanımadığını anlatıyor. <br/><br/>Eymür’e değil, “Eymür’ün adamlarına” istihbarat aktardığı yönündeki ifadesinin arkasında duruyor ve gizemli bir şekilde, “Ben konuşmadım, sadece konuşanlara cevap verdim. Ama birileri bana verdiği sözde dursun” diyor. <br/><br/>*** <br/><br/>Mehmet Eymür ise, Güney’i tanımadığını söylemek dışında ayrıntı vermekten kaçınsa da, İşçi Partisi Genel Başkan Yardımcısı ve Ergenekon sanıklarının avukatı Ceyhan Mumcu’ya hitap eden şu sözleriyle yine dünkü gazetelerin birinci sayfalarındaydı: <br/><br/>“Tuncay Güney yetenekli birisi. Ekibinize başarılı biçimde sızmış. Zokayı fena yemişsiniz.” <br/><br/>Dahası Eymür, <i>Hürriyet</i> Genel Yayın Yönetmeni Ertuğrul Özkök’ün adının 2003 tarihli bir MİT belgesinde “Ergenekon mensubu” olarak geçmesine ilişkin tehditkâr imalar içeren açıklamasında, Uğur Mumcu’yu Ergenekon’un öldürtmüş olabileceğini üstü örtülü bir şekilde söylüyordu. <br/><br/>*** <br/><br/>MİT’in, Güney’in ve Eymür’ün açıklamalarını okuduktan sonra, Türkiye’deki mekanizmayı içinden bilen deneyimli bir istihbaratçıyla sohbet ettim. <br/><br/>Çok açık şekilde şunu söyledi: <br/><br/>“Tuncay Güney’in MİT’in kayıtlı haber elemanı olmaması, MİT’e muhbirlik yapmadığı anlamına gelmez.” <br/><br/>Bu istihbaratçıya sordum: <br/><br/>“MİT’in kendi kurduğu, bir süre bünyesinde barındırdığı, yararlandığı Kontrterör Dairesi hakkında böylesine dışlayıcı bir dil kullanması olağan mı?” <br/><br/>“Olağan değil,” dedi deneyimli istihbaratçı ve devam etti: <br/><br/>“Ama zaten Ergenekon davası nedeniyle olağan olmayan bir süreçten geçiyoruz. Davayı bulandırmak isteyenler var. Yargı, teşkilattan Tuncay Güney’le ilişkisini sorunca, daha cevabı gelmeden bu belgeyi yayımlatmak yoluyla teşkilatı sıkıştırmak isteyenler olabilir. Kontrterör Dairesi’nin teşkilat içinde çok rahatsızlık yarattığı ise doğrudur. Teşkilat bunu açıklayarak, Tuncay Güney hakkında soru işareti yaratmaya yönelik kampanyanın kendisine de bulaşmasını önlemek istemiş olabilir. Tabii, burada mühim olan öncelikle siyasi iradenin, ardından da başta silahlı kuvvetler ve polis olmak üzere kurumsal yapının, Ergenekon gerçeğinin ortaya çıkarılması için kararlılık ortaya koymasıdır.” <br/><br/>Bu sözler üzerine yine sordum: <br/><br/>“Ergenekon savcılarının, Tuncay Güney’in ve Mehmet Eymür’ün ifadelerine başvurması gerektiğini savunan bir yazı yazıyorum. Sizce, sorgulanmaları gerekmez mi? Hatta eski MİT müsteşarlarının, Şenkal Atasagun’un, Sönmez Köksal’ın dinlenmesinde yarar olmaz mı?” <br/><br/>Cevabı yine netti: <br/><br/>“Tabii, ifadeleri alınmalıdır. Ergenekon’la ilgili gerçeğin ortaya çıkması yönünde siyasi irade ve kurumsal uyum olursa bu sağlanır.” <br/><br/>*** <br/><br/>Tuncay Güney gerçekte kimdir, kime çalışmıştır bilmiyorum. <br/><br/>Ama Tuncay Güney’in Ergenekon ve JİTEM hakkında, bir gazetecinin ya da bir hahamın bilebileceğinden çok daha fazla şey bildiğini herkes gibi ben de anlıyorum. <br/><br/>Bu kadar çok şey bilen ve 2001’deki ifadesi üzerinde şaibeler dolaştırılan bu şahsın, mutlaka yeniden, bizzat Ergenekon savcılarınca sorgulanması gerekiyor. <br/><br/>Güney, 30 ekimdeki <i>32. Gün</i> programında, “Beni Türkiye’ye getirtmeleri demek beni öldürmeleri demektir” diyerek gelip ifade vermeyeceğini söylemişti. <br/><br/>Şimdi yargıya düşen görev, Güney’in can güvenliğini garantiye alarak ifadesine başvurmaktır; bu Türkiye’de yapılamıyorsa, bunu Kanada’ya giderek yapmaktır. <br/><br/>Mehmet Eymür de artık “susamayacağı” noktaya geldi. <br/><br/>Uğur Mumcu’yu Ergenekon’un öldürttüğünü ima edebilen, çete hakkında bilgi sahibi olduğunu yansıtan bu eski MİT yöneticisi de, eğer bugüne dek Ergenekon savcılarıyla konuşmadıysa, bunu artık yapmalı; davanın selameti için ifade vermelidir. <br/><br/>Güney ve Eymür dinlenirse, bakarsınız gerisi de gelir; Atasagun da, Köksal da, başkaları da bildiklerini savcılarla paylaşırlar. <br/><br/>Belki o zaman, Ergenekon’un bir “peri masalı” olduğunu iddia edenler susmak zorunda kalır ve hepimiz, önümüzde açılanın bir casus romanı değil, Türkiye’nin yakın tarihinin en karanlık sayfaları olduğunu biliriz.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/2860.htm), [web.archive.org (arşiv bağlantısı)](http://web.archive.org/web/20090218005309/http://taraf.com.tr:80/makale/2860.htm)
# Beyaz Ev’in yeni generalinin bir gözü Türkiye’de olacak

*Yasemin Çongar 03.12.2008*

<div class="taraf_structure_2col_1zq">
<div class="margen_n">



 <p>Önce, karlı zirveleri insanın gözünü kamaştıran mavi-mor dağlarla o dağları koyu yeşil gölgeler halinde yaran karanlık vadilerin üzerinden uçtuk; ardından, ucu bucağı yok hissi veren kehribar sarısı bir çölü geçtik; alçalırken, gelinciklerin birer ateş tarlasına dönüştürdüğü haşhaş arazilerini dört yanımızda gördük; ve nihayet, bembeyaz bir toz bulutunun içine indik. <br/><br/>İki yıl önceydi; Kabil’den yola çıkıp Uruzgan üzerinden Kandahar’a varmıştık. <br/><br/>Başımda iğreti bir miğfer, üzerimde ağır mı ağır, kurşun geçirmez yelek, elimde bilgisayar çantası ve kameraman arkadaşımın malzemelerinin bir bölümüyle, kan ter içinde, epey zorlanarak askerî uçaktan inip ilk çekimi yapacağımız noktayı belirlemeye çalışırken yanıma gelmiş ve “Aşağıya bakabildin mi? Ne kadar güzel ve ne kadar bahtsız bir ülke...” demişti. <br/><br/>İki metre boyunda, çok iri ve çok mavi gözleri olan, altmış yaşlarında bir adamdı. <br/><br/>Orgeneraldi ve o zamanlar, NATO Avrupa Müttefik Kuvvetler Başkomutanı’ydı. <br/><br/>2006’da, bir belgesel hazırlamak üzere gittiğim Afganistan’da, Taliban’la NATO kuvvetleri arasındaki savaş üzerine onunla konuşma fırsatı bulmuş; Kabil’den Kandahar’a birlikte seyahat etmiş; ardından, kendisiyle Washington’da üç kez söyleşi yapmıştım. <br/><br/>Afganistan hep öncelikli konumuzdu ama Kürt meselesini, Türk ordusunun Pentagon ve NATO’yla ilişkilerini de konuşmuştuk. <br/><br/>Adı James Jones’tu. <br/><br/>Ocak ayının son haftasından itibaren, Beyaz Ev’in Batı Kanadı’na yerleşmeye hazırlanan James Jones. <br/><br/>ABD’nin müstakbel başkanı Barack Obama’nın “Ulusal Güvenlik Danışmanı” seçtiği emekli deniz piyadesi. <br/><br/>* * * <br/><br/>James Jones, Amerika’nın son dönemdeki en sıradışı generallerinden biriydi. <br/><br/>Gazetecilerle konuşmayı seven, sorulardan kaçmayan, cevap vermekle yetinmeyip karşı sorular soran bir komutandı. <br/><br/>Hayata bakışının, iki yaşından itibaren tam 15 yıl yaşadığı Paris’te şekillendiğini anlatır, uzun süre Fransızca’yı İngilizce’den daha iyi konuştuğunu söylerdi. <br/><br/>Biraz da bu kozmopolitan hali ve frankofonluğu sayesinde, NATO ülkelerindeki muhataplarıyla bir asker için ender sayılabilecek samimiyette ilişkiler kurabilmiş; Bush yönetiminin, müttefikleriyle pek iyi geçinemediği bir dönemde Washington’ın Avrupalılar tarafından en sevilen siması olmuştu. <br/><br/>Göğsü madalya dolu bir Vietnam gazisiydi ama bir keresinde kendisine Vietnam’ı soran bir meslektaşa, “Geçmişi düşününce savaşı değil, Georgetown Üniversitesi’nde basketbol oynadığım günleri hatırlamayı tercih ediyorum” demişti. <br/><br/>Washington’ın biraz dışında, aynı mahallede oturuyorduk. <br/><br/>Ve şimdi, Amerikan gazetelerinden öğreniyorum ki, Jones üniformalı hayata veda edip Amerikan Ticaret Odası’nda enerji konularında yoğunlaşan bir birimin başına geçtiğinden beri, benim Washington yıllarımda hiçbir zaman göze alamadığım bir şeyi yapıyor, eviyle işyeri arasındaki 15 kilometrelik mesafeyi haftanın en az iki günü bisikletle kat ediyormuş. <br/><br/>* * * <br/><br/>Obama’nın ulusal güvenlik danışmanlığına getirdiği James Jones, bu görevi üstlenen ilk emekli asker değil. <br/><br/>John Poindexter, Brent Scowcroft ve Colin Powell gibi kurmay subaylar, yakın geçmişte, bu çok önemli sivil pozisyonun sahibi olmuşlardı. <br/><br/>Ayrıca Jones’un, seçim kampanyasında Obama’ya uzaktan danışmanlık yaptığı biliniyor. <br/><br/>Yine de Demokratik Parti saflarında onca dış politika kurdu varken, partiyle organik bağı bulunmayan bir eski komutanın, Obama’nın dünya meselelerindeki sağ kolu olması birçoklarını şaşırttı. <br/><br/>Obama’nın tasarrufunda şu unsurlar rol oynamış olabilir:<b> <br/><br/>Birincisi,</b> Jones, Obama’nın Irak’taki Amerikan birliklerinin sayısını azaltma planına kızan Pentagon’un askerî kanadını yatıştırabilir; Obama’nın askerî konulardaki deneyim “açığını” kapatarak Cumhuriyetçi Parti’li muhalifler tarafından “hafife alınmasını” önleyebilir.<b> <br/><br/>İkincisi, </b>Jones, Obama kabinesinde<b> </b>dışişleri bakanlığını üstlenmeye hazırlanan Hillary Clinton ile<b> </b>Bush yönetiminden devralınan Savunma Bakanı Robert Gates arasında “uzlaştırıcı” rol oynayabilir. <b><br/><br/>Üçüncüsü,</b> NATO’dayken ABD’nin Kosova’daki operasyonlarını yöneten, Afganistan’da sahadaki durumu en iyi bilenlerden olan, Batı Şeria’da bir güvenlik mekanizması kurulması için çalışan Jones, birçok ülkenin askerî, siyasi ve diplomatik yetkililerini çok iyi tanıdığı için göreve kolay bir başlangıç yapabilir. <br/><br/>* * * <br/><br/>Bense, Jones’un Obama yönetimi üzerindeki etkisini özellikle Afganistan konusunda göstereceği kanısındayım. <br/><br/>İlk elden biliyorum ki, Jones, Irak Savaşı’nın aksine Afganistan Savaşı’nın “haklı” ve “gerekli” bir savaş olduğunu düşünüyor; Taliban’ın alt edilmesi çabasına “terörizmle mücadelenin ön cephesi” gözüyle bakıyor. <br/><br/>Jones’un, Obama’ya ilk tavsiyesi, Afganistan’daki Amerikan askerlerinin sayısını 15 bin kadar artırmak olursa şaşırmayacağım. <br/><br/>Aynı şekilde Jones’un, NATO komutanıyken, Afganistan’daki varlığını artırmayan veya görev alanını sınırlı tutan Türkiye gibi ülkelere tepki duyduğunu; bu konuda Ankara’ya doğrudan çağrı yaptığını ve olumsuz karşılık görünce hayal kırıklığı yaşadığını biliyorum. <br/><br/>Öte yandan Jones, Kuzey Irak’taki PKK varlığına karşı askerî önlemleri “meşru” saymakla birlikte, Kürt meselesine “siyasi çözüm” bulunması gerektiğine inanıyor. <br/><br/>Dış politikasını Obama, Jones, Clinton, Gates dörtgeniyle yönlendirecek bir Washington’ın, PKK’lıların dağdan indirilmesi projesine aktif destek vermesini bekleyebiliriz. <br/><br/>Bu kapsamda, Erbil’deki Kürdistan Bölgesel Hükümeti ile Ankara’nın yeniden canlandırmaya çalıştığı “eve dönüş” planına sıcak bakan bir Beyaz Ev’e hazır olmalıyız. Beyaz Ev’in Kürt meselesinde “askerî çözüme” inanmayan yeni generalinin, başta bu mesele ve Afganistan olmak üzere birçok konuda, gözünü Türkiye’nin üzerinde tutacağını bilmeliyiz.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2941.htm), [web.archive.org (arşiv bağlantısı)](http://web.archive.org/web/20081207101731/http://www.taraf.com.tr:80/makale/2941.htm)
# Beyaz Ev’in yeni generalinin bir gözü Türkiye’de olacak

*Yasemin Çongar 03.12.2008*

<div class="taraf_structure_2col_1zq">
<div class="margen_n">



 <p>Önce, karlı zirveleri insanın gözünü kamaştıran mavi-mor dağlarla o dağları koyu yeşil gölgeler halinde yaran karanlık vadilerin üzerinden uçtuk; ardından, ucu bucağı yok hissi veren kehribar sarısı bir çölü geçtik; alçalırken, gelinciklerin birer ateş tarlasına dönüştürdüğü haşhaş arazilerini dört yanımızda gördük; ve nihayet, bembeyaz bir toz bulutunun içine indik.<br/><br/>İki yıl önceydi; Kabil’den yola çıkıp Uruzgan üzerinden Kandahar’a varmıştık. <br/><br/>Başımda iğreti bir miğfer, üzerimde ağır mı ağır, kurşun geçirmez yelek, elimde bilgisayar çantası ve kameraman arkadaşımın malzemelerinin bir bölümüyle, kan ter içinde, epey zorlanarak askerî uçaktan inip ilk çekimi yapacağımız noktayı belirlemeye çalışırken yanıma gelmiş ve “Aşağıya bakabildin mi? Ne kadar güzel ve ne kadar bahtsız bir ülke...” demişti. <br/><br/>İki metre boyunda, çok iri ve çok mavi gözleri olan, altmış yaşlarında bir adamdı. <br/><br/>Orgeneraldi ve o zamanlar, NATO Avrupa Müttefik Kuvvetler Başkomutanı’ydı. <br/><br/>2006’da, bir belgesel hazırlamak üzere gittiğim Afganistan’da, Taliban’la NATO kuvvetleri arasındaki savaş üzerine onunla konuşma fırsatı bulmuş; Kabil’den Kandahar’a birlikte seyahat etmiş; ardından, kendisiyle Washington’da üç kez söyleşi yapmıştım. <br/><br/>Afganistan hep öncelikli konumuzdu ama Kürt meselesini, Türk ordusunun Pentagon ve NATO’yla ilişkilerini de konuşmuştuk. <br/><br/>Adı James Jones’tu. <br/><br/>Ocak ayının son haftasından itibaren, Beyaz Ev’in Batı Kanadı’na yerleşmeye hazırlanan James Jones. <br/><br/>ABD’nin müstakbel başkanı Barack Obama’nın “Ulusal Güvenlik Danışmanı” seçtiği emekli deniz piyadesi. <br/><br/>* * * <br/><br/>James Jones, Amerika’nın son dönemdeki en sıradışı generallerinden biriydi. <br/><br/>Gazetecilerle konuşmayı seven, sorulardan kaçmayan, cevap vermekle yetinmeyip karşı sorular soran bir komutandı. <br/><br/>Hayata bakışının, iki yaşından itibaren tam 15 yıl yaşadığı Paris’te şekillendiğini anlatır, uzun süre Fransızca’yı İngilizce’den daha iyi konuştuğunu söylerdi. <br/><br/>Biraz da bu kozmopolitan hali ve frankofonluğu sayesinde, NATO ülkelerindeki muhataplarıyla bir asker için ender sayılabilecek samimiyette ilişkiler kurabilmiş; Bush yönetiminin, müttefikleriyle pek iyi geçinemediği bir dönemde Washington’ın Avrupalılar tarafından en sevilen siması olmuştu. <br/><br/>Göğsü madalya dolu bir Vietnam gazisiydi ama bir keresinde kendisine Vietnam’ı soran bir meslektaşa, “Geçmişi düşününce savaşı değil, Georgetown Üniversitesi’nde basketbol oynadığım günleri hatırlamayı tercih ediyorum” demişti. <br/><br/>Washington’ın biraz dışında, aynı mahallede oturuyorduk. <br/><br/>Ve şimdi, Amerikan gazetelerinden öğreniyorum ki, Jones üniformalı hayata veda edip Amerikan Ticaret Odası’nda enerji konularında yoğunlaşan bir birimin başına geçtiğinden beri, benim Washington yıllarımda hiçbir zaman göze alamadığım bir şeyi yapıyor, eviyle işyeri arasındaki 15 kilometrelik mesafeyi haftanın en az iki günü bisikletle kat ediyormuş. <br/><br/>* * * <br/><br/>Obama’nın ulusal güvenlik danışmanlığına getirdiği James Jones, bu görevi üstlenen ilk emekli asker değil. <br/><br/>John Poindexter, Brent Scowcroft ve Colin Powell gibi kurmay subaylar, yakın geçmişte, bu çok önemli sivil pozisyonun sahibi olmuşlardı. <br/><br/>Ayrıca Jones’un, seçim kampanyasında Obama’ya uzaktan danışmanlık yaptığı biliniyor. <br/><br/>Yine de Demokratik Parti saflarında onca dış politika kurdu varken, partiyle organik bağı bulunmayan bir eski komutanın, Obama’nın dünya meselelerindeki sağ kolu olması birçoklarını şaşırttı. <br/><br/>Obama’nın tasarrufunda şu unsurlar rol oynamış olabilir:<b> <br/><br/>Birincisi,</b> Jones, Obama’nın Irak’taki Amerikan birliklerinin sayısını azaltma planına kızan Pentagon’un askerî kanadını yatıştırabilir; Obama’nın askerî konulardaki deneyim “açığını” kapatarak Cumhuriyetçi Parti’li muhalifler tarafından “hafife alınmasını” önleyebilir.<b> <br/><br/>İkincisi, </b>Jones, Obama kabinesinde<b> </b>dışişleri bakanlığını üstlenmeye hazırlanan Hillary Clinton ile<b> </b>Bush yönetiminden devralınan Savunma Bakanı Robert Gates arasında “uzlaştırıcı” rol oynayabilir. <b><br/><br/>Üçüncüsü,</b> NATO’dayken ABD’nin Kosova’daki operasyonlarını yöneten, Afganistan’da sahadaki durumu en iyi bilenlerden olan, Batı Şeria’da bir güvenlik mekanizması kurulması için çalışan Jones, birçok ülkenin askerî, siyasi ve diplomatik yetkililerini çok iyi tanıdığı için göreve kolay bir başlangıç yapabilir. <br/><br/>* * * <br/><br/>Bense, Jones’un Obama yönetimi üzerindeki etkisini özellikle Afganistan konusunda göstereceği kanısındayım. <br/><br/>İlk elden biliyorum ki, Jones, Irak Savaşı’nın aksine Afganistan Savaşı’nın “haklı” ve “gerekli” bir savaş olduğunu düşünüyor; Taliban’ın alt edilmesi çabasına “terörizmle mücadelenin ön cephesi” gözüyle bakıyor. <br/><br/>Jones’un, Obama’ya ilk tavsiyesi, Afganistan’daki Amerikan askerlerinin sayısını 15 bin kadar artırmak olursa şaşırmayacağım. <br/><br/>Aynı şekilde Jones’un, NATO komutanıyken, Afganistan’daki varlığını artırmayan veya görev alanını sınırlı tutan Türkiye gibi ülkelere tepki duyduğunu; bu konuda Ankara’ya doğrudan çağrı yaptığını ve olumsuz karşılık görünce hayal kırıklığı yaşadığını biliyorum. <br/><br/>Öte yandan Jones, Kuzey Irak’taki PKK varlığına karşı askerî önlemleri “meşru” saymakla birlikte, Kürt meselesine “siyasi çözüm” bulunması gerektiğine inanıyor. <br/><br/>Dış politikasını Obama, Jones, Clinton, Gates dörtgeniyle yönlendirecek bir Washington’ın, PKK’lıların dağdan indirilmesi projesine aktif destek vermesini bekleyebiliriz. <br/><br/>Bu kapsamda, Erbil’deki Kürdistan Bölgesel Hükümeti ile Ankara’nın yeniden canlandırmaya çalıştığı “eve dönüş” planına sıcak bakan bir Beyaz Ev’e hazır olmalıyız. Beyaz Ev’in Kürt meselesinde “askerî çözüme” inanmayan yeni generalinin, başta bu mesele ve Afganistan olmak üzere birçok konuda, gözünü Türkiye’nin üzerinde tutacağını bilmeliyiz.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/2953.htm), [web.archive.org (arşiv bağlantısı)](http://web.archive.org/web/20090217233837/http://taraf.com.tr:80/makale/2953.htm)
# Emre Taner bu meseleyi çözebilecek mi?

*Yasemin Çongar 05.12.2008*

<div class="taraf_structure_2col_1zq">
<div class="margen_n">



 <p>Karşılaşmadım, el sıkışmadım, konuşmadım. <br/><br/>Okuduklarım ve işittiklerim üzerinden tanıyorum onu. <br/><br/>Doğrudan tanık olmadığım diyaloglar üzerinden... <br/><br/>Başkalarının aktardıklarından menkul her kanaat gibi, benim onun ne düşündüğü, ne yapmak istediği hakkındaki fikirlerimde de ciddi bir yanılgı payı olabileceğini peşinen kabul ediyorum. <br/><br/>Ama dolaylı da olsa, kesinkes doğru diyemesem de Emre Taner’e ilişkin bazı fikirlerim var. <br/><br/>Son birkaç yıldır birbirinden çok farklı kaynaklardan beslenerek tek bir yatakta buluşmuş ve giderek daha büyük bir kuvvetle, aynı yöne akmaya başlamış fikirler bunlar... <br/><br/>Eğer yanılıyorsam, kendisi, kurumu ya da başka birileri, günün birinde doğrusunu elbet anlatır; biliyorum ki, er geç bütün çıplaklığıyla arz-ı endam eder gerçek. <br/><br/>Ama ben bugün, kendi bilgilerime ilişkin çekince ve zamana duyduğum güvenle şunu yazabilirim: <br/><br/>Emre Taner’in Türkiye’de silahların susması için en çok çaba gösteren bürokratlardan biri olduğunu düşünüyorum. <br/><br/>Taner’in, Kürt meselesinin barışçı bir çözüme kavuşmasını istediğini ve son yıllardaki mesaisinin önemli bölümünü buna vakfettiğini anlatanlara inanıyorum. <br/><br/>66 yaşındaki bu Liceli’nin, Milli İstihbarat Teşkilatı Müsteşarlığı’nı 2009’da yaş haddinden bırakması öncesinde, PKK’nın dağdan indirilmesine yönelik kapsamlı bir planın işlemeye başladığını görmek istediğini tahmin ediyorum. <br/><br/>* * * <br/><br/>Biliyorum, Başbakan Erdoğan’ın cesareti ve belki de “demokratlığı” Kürtler’e gerçekten kucaklayıcı mesajlar vermeye yetmiyor. <br/><br/>Erdoğan, Kürt meselesi konusunda çözüm için şart olan siyasi adımları atma iradesine sahip olduğunu son zamanlarda pek hissettirmiyor. <br/><br/>Buna karşın, Başbakan’ın, meali “ya sev ya terk et” olan o ürkütücü açıklamalarının bir tür “kisve” olduğunu ve altında, Kürt meselesinin barışçı çözümüne yönelik bazı somut adımlar sakladığını hem hükümet kaynaklarından hem de bölgenin nabzını iyi tutan Türkiyeli ve Iraklı siyasi şahsiyetlerden son zamanlarda sıkça işitiyorum. <br/><br/>Hazırlığı yapılan bu somut adımları, “kimlik” yönü, “iktisadi” ve “askerî” yönüne kıyasla çok zayıf kalan bir üçlü plan kapsamında algılamak mümkün. <br/><br/>TRT’nin Kürtçe kanal hazırlığından İmralı’daki ortamı insanileştirmeye yönelik bazı önlemlere kadar, kamuoyuna yansımış birtakım girişimler bu planın parçası. <br/><br/>Ayrıca, Başbakan’ın yakın çevresinden, Güneydoğu’ya –özellikle de son dönemde ısrarla ihmal edilen Diyarbakır’a- daha fazla yatırım yapılacağı vaadini dinliyoruz. <br/><br/>Ancak benim ilgimi daha çok çeken, “askerî” mecrada planlananlar... <br/><br/>Bunlar ilgimi çekiyor, zira amaç Kürt meselesini “askerî” bir mesele olmaktan çıkartmak, yani “silahların susmasını sağlamak” olarak tarif ediliyor. <br/><br/>İşte bu noktada da, Emre Taner’in çabasının önemi anlatılıyor. <br/><br/>* * * <br/><br/>Emre Taner, devletin diğer birimlerinin bu temasa çok da sıcak bakmadığı zamanlarda bile, Kuzey Irak’taki Kürdistan Bölgesel Hükümeti ile en üst düzeyde görüşen Türk bürokratıydı. <br/><br/>Taner’in, Iraklı Kürt yetkililerde bıraktığı izlenim, kendisinin “çözüm yanlısı” olduğu, bunun için “siyasi ve idari adımlar atılması gerektiğini bildiği” yönünde. <br/><br/>Emre Taner’le Mesud Barzani arasındaki diyalogun, PKK’yı dağdan indirmeye yönelik somut bazı inisiyatifleri kapsadığı da yine Iraklı kaynaklarca aktarılıyor. <br/><br/>Geçen yılki Gabar ve Dağlıca baskınlarını izleyen sınırötesi operasyonlar esnasında sekteye uğrayan diyalog, son aylarda yeniden canlandı. <br/><br/>Üstelik bu kez, Iraklı Kürt yetkililerle daha açık ve kapsamlı bir diplomatik temas, doğrudan Dışişleri kanalından da yürütülüyor. <br/><br/>Dahası, Taner’in yönetimindeki Milli İstihbarat Teşkilatı’nın epeydir teşvik ettiği Ankara-Erbil diyalogu, Erdoğan Hükümeti’nin politikasıyla uyumlu; Türk Silahlı Kuvvetleri’nin bu konudaki itirazlarının da “büyük ölçüde geçmişte kaldığı” anlatılıyor. <br/><br/>Peki, ortada nasıl bir hazırlık var?<i> <br/><br/>Taraf’</i>ın Yurt Haberler Şefi ve bölgeyi en iyi takip eden gazetecilerden biri olan Nevzat Çiçek’in, Güneydoğulu kaynaklardan öğrendiği, benimse Erbil, Bağdat ve Ankara kaynaklarından kısmen doğrulatabildiğim bilgiler, üç-dört yıldır gündemde olan ama bir türlü hayata geçirilemeyen plan üzerinde yeniden çalışıldığına işaret ediyor. <br/><br/>“Kuzey Irak’taki PKK’lıların lider kadrosu dışında kalan ekseriyetine Türkiye’ye dönüş imkânı sağlanması; bunun için gerekirse Birleşmiş Milletler’in devreye sokulması; Erbil ve Bağdat hükümetlerinin PKK’yı ‘yasadışı’ ilan ederek bu sürece destek olması” bu çalışmanın içerdiği bazı fikirler. <br/><br/>* * * <br/><br/>Dönelim Emre Taner’e... <br/><br/>Hakkındaki dolaylı bilgilerime ilişkin peşin çekincem ve zamana duyduğum kuvvetli güvenle şunu yazabilirim: <br/><br/>Taner, Milli İstihbarat Teşkilatı’nın başından ayrılmadan önce, PKK’nın dağdan indirilmesinin yolunu açmak istiyor. <br/><br/>Çünkü Taner’e göre, Türkiye’nin demokratikleşmesi, sivilleşmesi ve Ergenekon gibi karanlık örgütlerden temizlenmesi hep bu savaşın bitirilmesine bağlı. <br/><br/>Acaba yanılıyor muyum?</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2975.htm), [web.archive.org (arşiv bağlantısı)](http://web.archive.org/web/20091219164551/http://www.taraf.com.tr:80/makale/2975.htm)
# Amerika’nın yeni “Araba Çarı” Detroit’i kurtarabilir mi?

*Yasemin Çongar 10.12.2008*

<div class="taraf_structure_2col_1zq">
<div class="margen_n">



 <p>İki Amerikalı konuşuyormuş. <br/><br/>Biri, “Düşünsene,” demiş, “İkinci Dünya Savaşı’nda Almanya ve Japonya’ya yenilseydik, kim bilir başımıza neler gelirdi?” <br/><br/>Duraksamadan cevaplamış diğeri; “Tanrı korusun, yenilseydik, bugün Alman ve Japon otomobilleri Amerika’yı istila etmiş olurdu.” <br/><br/>* * * <br/><br/>Amerikalılar, kendileriyle dalga geçmeyi severler. <br/><br/>Dahası, Amerikalılar canlarından çok sevdikleri arabalarıyla dalga geçmeyi severler. <br/><br/>Efsaneleşmiş markalarına, biraz da Hollywood filmleri sayesinde yirminci yüzyılın ikonları arasına girmiş o çok meşhur modellerine rağmen, Amerikan otomobillerinin son dönemde fena halde sıradanlaştığını; otomotiv sektörünün en sık arızalanan, en dayanıksız, en güvensiz, en çirkin ürünlerinin “Amerikan malı” olduğunu da, en iyi Amerikalılar bilir. <br/><br/>Alman ve Japon otomobillerinin, son çeyrek yüzyılda Amerikan arabalarına hemen her açıdan fark atıp Amerikan pazarına egemen olması, biraz da bu yüzden, “milli” bir meseleden ziyade yukarıdakine benzer fıkraların konusudur. <br/><br/>* * * <br/><br/>Oysa otomotiv endüstrisinin yavaş çekim çöküşü, Amerika’ya, fıkralarla hafifletilemeyecek kadar büyük bir toplumsal yük getiriyor. <br/><br/>Bu çöküş, son krizle başlamadı; Amerikan otomotiv sektöründeki sıkıntının bugüne dek binlerce ocağı söndürdüğünü bilmek için, sektörün kalbi sayılan Detroit kentinde biraz dolaşmış olmak yeterli. <br/><br/>Ben dolaşmıştım. <br/><br/>Otomotiv fabrikalarındaki işlerini kaybedince, daha ucuza geçinebilecekleri bölgelere göç etmek zorunda kalan ailelerin bir zamanlar yaşadığı Detroit ve çevresinde, pencerelerden sokaklara taşan çocuk sesleriyle evlerin kapısı önünde susan motor gürültülerinin artık sadece hatıralarda kaldığı, suskun bir hüzünle yavaş yavaş çürüyen hayalet mahallelerin içinden geçmiştim. <br/><br/>Bugün Stockholm’de Nobel Ödülü’nü alacak olan Amerikalı iktisatçı Paul Krugman’ın dediği gibi, yaşanan kriz, Detroit’in çöküşünü “daha görünür ve daha kabul edilemez” kıldı ama “ekonominin bu sektörü ayakta tutamamasının geçmişi çok daha eski.” <br/><br/>Krugman, federal devletin Amerikan otomotiv üreticilerini kurtarmaya girişmesinin de sonuç vermeyeceğini ve Detroit’in bir “motor şehri” olmaktan zamanla tümüyle çıkacağını savunuyor. <br/><br/>Bu öngörüye rağmen, her gün yeni işten çıkarma haberleriyle sarsılan Amerika’da, federal devlet, otomotivdeki sıkıntının yükünü 15 milyar dolarlık bir acil yardım paketiyle omuzlamaya hazırlanıyor. <br/><br/>İşe yarayıp yaramayacağı bir yana, bu paket, mantığı ve kapsamıyla, Amerikan liberalizminin bazı temel kabullerini sarsmaya aday. <br/><br/>* * * <br/><br/>Amerikan Kongresi’ndeki Demokrat çoğunluğun Bush Beyaz Ev’iyle birlikte kotardığı paket, “batıyoruz” diye feryat eden General Motors ve Chrysler’e kısa vadeli acil fon sağlamayı öngörüyor. <br/><br/>Ford, her ne kadar, diğer iki şirket kadar vahim bir nakit sorunu yaşamadığını ve “şimdilik” federal fon almayı düşünmediğini açıklamış olsa da, hazırlanan yardım paketi “Üç Büyükleri Kurtarma Planı” olarak adlandırılıyor. <br/><br/>Paketin en ilginç unsuru ise, Amerikan otomotiv sektörünün başına bir bürokratı getirmeyi öngörmesi... <br/><br/>Başkan Bush’la dümeni 20 ocakta devralacak olan Barack Obama’nın birlikte belirleyeceği bu bürokratın unvanı da şimdiden belli: “The Car Czar” yani Araba Çarı. <br/><br/>Araba Çarı, General Motors ve Chrysler’e federal bütçeden sağlanacak yardımı denetlemekle kalmayacak; bu şirketlerin alacakları ticaret ve yatırım kararları üzerinde veto yetkisine de sahip olacak. <br/><br/>Bu yetki, otomotiv sektörünü bilen Amerikalı iktisatçı ve sanayicilere, 1970 ve 80’lerde Japon devletinin oynadığı rolü hatırlatıyor. <br/><br/>Japon bürokratlar kendisine, “Sadece motosiklet üret, gerisine karışma” dediğinde, Honda’nın kurucusu Soichiro Honda’nın nasıl isyan ettiğinden, Japon hükümetinin bu müdahaleci politikasının o zamanlar Amerikan Kongresi’nce nasıl aşağılandığına kadar birçok anekdot Washington kulislerinde anlatılıyor. <br/><br/>* * * <br/><br/>Şurası kesin; müstakbel Başkan Barack Obama “Ne olacak bu Detroit’in hali” sorusundan kolay kurtulamayacak. <br/><br/>Obama, geçen pazar, “Devletin şirket yönetmesini istemem, genellikle bunu pekiyi beceremez” dese de, otomotiv endüstrisi eğer federal fonlarla kurtarılacaksa, ne tür arabalar üretileceği, yakıt tüketimi ve egzost standartlarının ne olacağı gibi konularda devletin de söz sahibi olması gerekeceğini ima etti. <br/><br/>Dünkü <i>New York Times</i>’da bir analiz kaleme alan David Sanger, bu imadan yola çıkarak, <br/><br/>“Obama cephesi bu kelimeyi ağzına almasa da, söyledikleri ‘devletleştirme’ fikrine tehlikeli derecede yakın” diyordu. <br/><br/>Sanger ayrıca, ABD’nin son yirmi yıldır tüm dünyaya dikte ettiği “Kendi yerli şirketine tanıdığın ayrıcalığı, ülkendeki yabancı şirketlere de tanımalısın” şiarını gündeme getirip hatırlattı: <br/><br/>“Şu ana kadar, Toyota, Honda, BMW ya da Amerikan topraklarında fabrika kurup Amerikan işçileri çalıştırmış ve bu yolla kâr etmeyi başarmış diğer yabancı otomotiv üreticilerine yardımdan söz eden hiç çıkmadı.” <br/><br/>Ne dersiniz, biraz olsun, baştaki fıkrayı çağrıştırmıyor mu bu durum? <br/><br/>Amerikan liberalizmi, düşmanca baktığı fikirlere teslim olmanın eşiğinde mi yoksa? </p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3042.htm), [web.archive.org (arşiv bağlantısı)](http://web.archive.org/web/20090228151424/http://www.taraf.com.tr:80/makale/3042.htm)
# Özür diliyorum, çünkü...

*Yasemin Çongar 12.12.2008*

<div class="taraf_structure_2col_1zq">
<div class="margen_n">



 <p>Her birinin yaşı o zulüm yıllarını hatırlamaya müsait dev ağaçlarla dolu bir ormanın içinden geçilerek gidilir kampa. <br/><br/>Başları göğe eren, gri gövdeleri dimdik, uzun dalları her mevsimi ayrı renkte yaşayan ağaçlardır bunlar. <br/><br/>Kampa adını veren de onlardır. <br/><br/>Buchenwald “kayın ormanı” demektir. <br/><br/>Galiba ilk kez, o kampta yaşamıştım bu duyguyu. <br/><br/>Yirmi üç yaşındaydım. <br/><br/>Berlin Duvarı yıkılalı kısa bir süre olmuştu; bir grup gazeteciyle birlikte Doğu Almanya’yı dolaşıyordum. <br/><br/>Weimar’dan Buchenwald’a gittik; Nazilerin 1937’den 1945’e çeyrek milyon insanı kapattığı, 56 bin insanı öldürdüğü kampı dolaştık. <br/><br/>Mihmandarımız, Doğu’ya hayatında ilk kez bizimle geçen bir Batı Alman’dı; yirmi üç yaşındaydı; adı Klaus... <br/><br/>Gruptan uzaklaşıp tek başıma gezdim kampı; ağlıyordum. <br/><br/>Sonra Klaus geldi buldu beni; ağlıyordu. <br/><br/>“Ailemde bilebildiğim kadarıyla hiç Nazi yok,” dedi, “ama suçlu hissediyorum kendimi.” <br/><br/>“Ailemde bilebildiğim kadarıyla hiç Alman yok,” dedim, “ama suçlu hissediyorum kendimi.” <br/><br/>Buchenwald sadece öfke ve acı vermedi bana, utandırdı da. <br/><br/>Mazlumun acısı kadar zalimin suçunu da içimde taşıdığımı, galiba ilk kez o kampta hissettim; insanın insana zulmünden ötürü bağışlanmak istedim. <br/><br/>Sessiz bir özür içimde büyürken okudum o sözü; “jedem das seine.” <br/><br/>Almanların sık kullandığı bir deyişti, biliyordum. <br/><br/>1950 ve 60’ların büyük bölümünü Almanya’da geçiren annem de sıkça söyler, bazen daha iyi anlayayım diye, “her koyun kendi bacağından asılır” diye eklerdi. <br/><br/>Buchenwald’ın kapısında yazılıydı. <br/><br/>“Jedem das seine.” <br/><br/>Herkes hak ettiğini bulur ya da herkes kendi ettiğinden sorumludur. <br/><br/>Prusya Kralı Büyük Frederick’ten miras “liberal” bir şiardı bu; bir “hakkaniyet” ifadesiydi. <br/><br/>“Ben yapmadım” diyebilen insanı yapılanın yükünden azat eden bu sözün içinde saklı haksızlığı düşündüm kamptan çıkarken. <br/><br/>* * * <br/><br/>“1915’te Osmanlı Ermenilerinin maruz kaldığı Büyük Felaket’e duyarsız kalınmasını, bunun inkâr edilmesini vicdanım kabul etmiyor. Bu adaletsizliği reddediyor, kendi payıma Ermeni kardeşlerimin duygu ve acılarını paylaşıyor, onlardan özür diliyorum.” <br/><br/>Ahmet İnsel, Ali Bayramoğlu, Cengiz Aktar ve Baskın Oran’ın öncülüğünde hazırlanan bu metnin altına imza atıyorum.<br/><br/>* * *<br/><br/>Biliyorum ki vicdanı, Osmanlı Ermenilerine yapılan zulmü reddeden birçok kişi imza atacak bu metne. <br/><br/>Ama birçoğu da imza atmayacak ya da “imza atarım ama...” diyecek... <br/><br/>Kimileri “şerh” düşecek <i>Sabah</i>’tan Emre Aköz’ün yaptığı gibi; “Eylem olarak zaten yapmadığım, fikren katılmadığım, bir nebze dahi olsa yararlanmadığım, gerçekleri az çok öğrendiğim günden beri rahatsızlık duyduğum bir konuda neden özür diliyorum” diye soracak. <br/><br/>Başkaları, <i>Taraf</i>’tan Ayşe Hür’ün yaptığını yapıp “aklı” ile sorgulayacak bu metni; “Ben bu tür olaylara, Türk milletinin bir ferdi olarak değil, bir bilim insanı, bir tarihçi olarak yaklaşırım. Bence bu olaylar o dönemde kabaran Türk milliyetçiliğinin hatasıdır. Şahsen kendimi bununla özdeşleştirmiyorum ve kişisel olarak özür dileme gereği duymuyorum” diyecek. <br/><br/>Diğerleri, Bilgi Üniversitesi’den Ferhat Kentel gibi, bir yandan girişime sahip çıkarken bir yandan da “Bu metin tamamen benim ruh halime uyuyor. İmzalamayı düşünüyorum. Ama özür dilemekte çok emin değilim. Ben vurguyu, ‘acıyı çok fazla hissediyorum’ cümlesine yapmak istiyorum. O acıyı paylaşmak istiyorum” diye açıklayacak çekincesini. <br/><br/>Aköz, Hür ve Kentel gibi daha nice ahlaklı, duyarlı, sorumlu insan “özür dilemek” konusunda itiraz ya da tereddüt sahibi olacaklar; biliyorum. <br/><br/>Hepsine saygım var. <br/><br/>Ama içimde ne zamandır büyüyen sessiz bir özür de var. <br/><br/>* * * <br/><br/>Ben 1915’te yaşananlar için Ermeni kardeşlerimden özür diliyorum. <br/><br/>Çünkü fiilen yapmasam da, fikren katılmasam da ve bu meseleye illa ki “Türk milletinin bir ferdi” olarak bakmasam da, mazlumun acısı kadar zalimin suçunu da içimde hissediyorum. <br/><br/>Çünkü Ermeni soykırımından “bir nebze dahi yararlanmadığımdan” emin olamıyorum. <br/><br/>Çünkü Ermenilerin terk etmek zorunda bırakıldığı maldan, mülkten, topraktan üzerime hak geçmediğini zannetmek yetmiyor bana; “ya geçtiyse” ile “geçmemiş olması mümkün mü” arasında bocalıyorum. <br/><br/>Çünkü ailemde, bilebildiğim kadarıyla, hiç İttihatçı paşa olmaması rahatlatmıyor beni; “büyükbabam Selanik’te İttihatçılarla çalışmadı mı; en iyi arkadaşlarım arasında İttihatçı paşaların torunları yok mu; hem olsa ne fark eder olmasa ne fark eder; İttihatçı zihniyetteki bu devleti şu veya bu şekilde ayakta tutan toplumun bir ferdi değil miyim ben” diye soruyorum kendime. <br/><br/>Çünkü “gerçekleri az çok öğrendiğim günden beri rahatsızlık duyduğum” bu meselenin üzerine gitmek konusunda her zaman yeterince duyarlı, kararlı ve cesur olduğumdan emin değilim ben. <br/><br/>Çünkü tarihe, sadece mesleğimin ve sınırlı aklımın, bilgimin, birikimimin içinden bakamıyorum. <br/><br/>Çünkü Ermenilere yapılan zulüm her şeyden önce boğazımda bir düğüm benim. <br/><br/>Çünkü “jedem das seine” fikri bu düğümden kurtarmıyor beni. <br/><br/>Çünkü zalimle özdeşleşmemem, mazlumun acısını paylaşmam yetmiyor bana; zulmü her iki çehresiyle içimde taşıdığım için bağışlanmak istiyorum.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3068.htm), [web.archive.org (arşiv bağlantısı)](http://web.archive.org/web/20081219125639/http://www.taraf.com.tr:80/makale/3068.htm)
# Özür diliyorum, çünkü...

*Yasemin Çongar 12.12.2008*

<div class="taraf_structure_2col_1zq">
<div class="margen_n">



 <p>Her birinin yaşı o zulüm yıllarını hatırlamaya müsait dev ağaçlarla dolu bir ormanın içinden geçilerek gidilir kampa. <br/><br/>Başları göğe eren, gri gövdeleri dimdik, uzun dalları her mevsimi ayrı renkte yaşayan ağaçlardır bunlar. <br/><br/>Kampa adını veren de onlardır. <br/><br/>Buchenwald “kayın ormanı” demektir. <br/><br/>Galiba ilk kez, o kampta yaşamıştım bu duyguyu. <br/><br/>Yirmi üç yaşındaydım. <br/><br/>Berlin Duvarı yıkılalı kısa bir süre olmuştu; bir grup gazeteciyle birlikte Doğu Almanya’yı dolaşıyordum. <br/><br/>Weimar’dan Buchenwald’a gittik; Nazilerin 1937’den 1945’e çeyrek milyon insanı kapattığı, 56 bin insanı öldürdüğü kampı dolaştık. <br/><br/>Mihmandarımız, Doğu’ya hayatında ilk kez bizimle geçen bir Batı Alman’dı; yirmi üç yaşındaydı; adı Klaus... <br/><br/>Gruptan uzaklaşıp tek başıma gezdim kampı; ağlıyordum. <br/><br/>Sonra Klaus geldi buldu beni; ağlıyordu. <br/><br/>“Ailemde bilebildiğim kadarıyla hiç Nazi yok,” dedi, “ama suçlu hissediyorum kendimi.” <br/><br/>“Ailemde bilebildiğim kadarıyla hiç Alman yok,” dedim, “ama suçlu hissediyorum kendimi.” <br/><br/>Buchenwald sadece öfke ve acı vermedi bana, utandırdı da. <br/><br/>Mazlumun acısı kadar zalimin suçunu da içimde taşıdığımı, galiba ilk kez o kampta hissettim; insanın insana zulmünden ötürü bağışlanmak istedim. <br/><br/>Sessiz bir özür içimde büyürken okudum o sözü; “jedem das seine.” <br/><br/>Almanların sık kullandığı bir deyişti, biliyordum. <br/><br/>1950 ve 60’ların büyük bölümünü Almanya’da geçiren annem de sıkça söyler, bazen daha iyi anlayayım diye, “her koyun kendi bacağından asılır” diye eklerdi. <br/><br/>Buchenwald’ın kapısında yazılıydı. <br/><br/>“Jedem das seine.” <br/><br/>Herkes hak ettiğini bulur ya da herkes kendi ettiğinden sorumludur. <br/><br/>Prusya Kralı Büyük Frederick’ten miras “liberal” bir şiardı bu; bir “hakkaniyet” ifadesiydi. <br/><br/>“Ben yapmadım” diyebilen insanı yapılanın yükünden azat eden bu sözün içinde saklı haksızlığı düşündüm kamptan çıkarken. <br/><br/>* * * <br/><br/>“1915’te Osmanlı Ermenilerinin maruz kaldığı Büyük Felaket’e duyarsız kalınmasını, bunun inkâr edilmesini vicdanım kabul etmiyor. Bu adaletsizliği reddediyor, kendi payıma Ermeni kardeşlerimin duygu ve acılarını paylaşıyor, onlardan özür diliyorum.” <br/><br/>Ahmet İnsel, Ali Bayramoğlu, Cengiz Aktar ve Baskın Oran’ın öncülüğünde hazırlanan bu metnin altına imza atıyorum.<br/><br/>* * *<br/><br/>Biliyorum ki vicdanı, Osmanlı Ermenilerine yapılan zulmü reddeden birçok kişi imza atacak bu metne. <br/><br/>Ama birçoğu da imza atmayacak ya da “imza atarım ama...” diyecek... <br/><br/>Kimileri “şerh” düşecek <i>Sabah</i>’tan Emre Aköz’ün yaptığı gibi; “Eylem olarak zaten yapmadığım, fikren katılmadığım, bir nebze dahi olsa yararlanmadığım, gerçekleri az çok öğrendiğim günden beri rahatsızlık duyduğum bir konuda neden özür diliyorum” diye soracak. <br/><br/>Başkaları, <i>Taraf</i>’tan Ayşe Hür’ün yaptığını yapıp “aklı” ile sorgulayacak bu metni; “Ben bu tür olaylara, Türk milletinin bir ferdi olarak değil, bir bilim insanı, bir tarihçi olarak yaklaşırım. Bence bu olaylar o dönemde kabaran Türk milliyetçiliğinin hatasıdır. Şahsen kendimi bununla özdeşleştirmiyorum ve kişisel olarak özür dileme gereği duymuyorum” diyecek. <br/><br/>Diğerleri, Bilgi Üniversitesi’nden Ferhat Kentel gibi, bir yandan girişime sahip çıkarken bir yandan da “Bu metin tamamen benim ruh halime uyuyor. İmzalamayı düşünüyorum. Ama özür dilemekte çok emin değilim. Ben vurguyu, ‘acıyı çok fazla hissediyorum’ cümlesine yapmak istiyorum. O acıyı paylaşmak istiyorum” diye açıklayacak çekincesini. <br/><br/>Aköz, Hür ve Kentel gibi daha nice ahlaklı, duyarlı, sorumlu insan “özür dilemek” konusunda itiraz ya da tereddüt sahibi olacaklar; biliyorum. <br/><br/>Hepsine saygım var. <br/><br/>Ama içimde ne zamandır büyüyen sessiz bir özür de var. <br/><br/>* * * <br/><br/>Ben 1915’te yaşananlar için Ermeni kardeşlerimden özür diliyorum. <br/><br/>Çünkü fiilen yapmasam da, fikren katılmasam da ve bu meseleye illa ki “Türk milletinin bir ferdi” olarak bakmasam da, mazlumun acısı kadar zalimin suçunu da içimde hissediyorum. <br/><br/>Çünkü Ermeni soykırımından “bir nebze dahi yararlanmadığımdan” emin olamıyorum. <br/><br/>Çünkü Ermenilerin terk etmek zorunda bırakıldığı maldan, mülkten, topraktan üzerime hak geçmediğini zannetmek yetmiyor bana; “ya geçtiyse” ile “geçmemiş olması mümkün mü” arasında bocalıyorum. <br/><br/>Çünkü ailemde, bilebildiğim kadarıyla, hiç İttihatçı paşa olmaması rahatlatmıyor beni; “büyükbabam Selanik’te İttihatçılarla çalışmadı mı; en iyi arkadaşlarım arasında İttihatçı paşaların torunları yok mu; hem olsa ne fark eder olmasa ne fark eder; İttihatçı zihniyetteki bu devleti şu veya bu şekilde ayakta tutan toplumun bir ferdi değil miyim ben” diye soruyorum kendime. <br/><br/>Çünkü “gerçekleri az çok öğrendiğim günden beri rahatsızlık duyduğum” bu meselenin üzerine gitmek konusunda her zaman yeterince duyarlı, kararlı ve cesur olduğumdan emin değilim. <br/><br/>Çünkü tarihe, sadece mesleğimin ve sınırlı aklımın, bilgimin, birikimimin içinden bakamıyorum. <br/><br/>Çünkü Ermenilere yapılan zulüm her şeyden önce boğazımda bir düğüm benim. <br/><br/>Çünkü “jedem das seine” fikri bu düğümden kurtarmıyor beni. <br/><br/>Çünkü zalimle özdeşleşmemem, mazlumun acısını paylaşmam yetmiyor bana; zulmü her iki çehresiyle içimde taşıdığım için bağışlanmak istiyorum.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3078.htm), [web.archive.org (arşiv bağlantısı)](http://web.archive.org/web/20090416163635/http://www.taraf.com.tr:80/makale/3078.htm)
# Ergenekon’dan Bakü’ye uzanan yol

*Yasemin Çongar 17.12.2008*

<div class="taraf_structure_2col_1zq">
<div class="margen_n">



 <p>İki gündür Silivri’deki duruşmayı izleyerek yerinden izlenimler yazan Yıldıray Oğur’un “akıllara seza komplo teorilerine hayatına vakfetmiş bir vazife adamı” diye tanımladığı Veli Küçük, Ergenekon soruşturmasını da bir “komplo” olarak açıklama eğiliminde. <br/><br/>Çetenin “karakutusu” olduğundan söz edilen ama yine Oğur’a göre, “değil bir numara, on numara bile olamayacak” bir emir kulunu andıran emekli tuğgeneralin, bu komplonun arkasında gördüğü adresler belli. <br/><br/>Diyor ki, “Ergenekon soruşturmasının düğmesine 5 Kasım 2007’deki Bush-Erdoğan görüşmesinde basıldı.” <br/><br/>Ama orada durmuyor; Ergenekon davasında yargılanmasının nedeninin “Ermenileri rahatsız etmesi” olduğunu ima ediyor: <br/><br/>“Doğu sorununun bir Kürt sorunu değil, Ermeni sorunu olduğunu anlattım. Bunlar bazılarının hoşuna gitmedi ve buradayım.” <br/><br/>Bu da yetmiyor, devam ediyor. <br/><br/>İttihat ve Terakki’nin emriyle, ilçesindeki Ermenileri Suriye’ye sürerken “kış gününde vatandaşları ayaklarına süngüler bağlayarak ölüme terk ettiği” gerekçesiyle Divan-ı Harp’te yargılanıp 1919’da idam edilen Boğazlıyan Kaymakamı’na getiriyor sözü: <br/><br/>“Kaymakam Kemal Bey’in heykelini yaptırdım, açılışa Rauf Denktaş’ın, Kemal Bey’in kızının gelmesini sağladım. Bunların hepsi görünmeyen, biriken suçlarım oldu.” <br/><br/>Velhasıl, Küçük bir yandan ABD ve Ermenistan’dan, bir yandan da herhalde kendi kafasında “Amerika ve Ermenistan yanlısı” saydığı kesimlerden şikâyetçi oluyor. <br/><br/>“Benim bu hale düşmemin müsebbibi Washington ve Erivan’dır” demeye getiriyor. <br/><br/>* * * <br/><br/>Aslında Küçük zihniyetindeki birinin, Türkiye’de devlet eliyle beslenip büyütülmüş faşizan milliyetçiliğin en gözde hedeflerinden olan Ermenileri gözüne kestirmiş olması şaşırtıcı değil. <br/><br/>İnsan şaşırmıyor ama irkiliyor. <br/><br/>Veli Küçük’ün mahkemedeki ifadesini Hrant Dink’i hatırlayarak; bir ay sonra, ikinci yıldönümünü idrak edeceğimiz o korkunç katliamın üzerindeki derin devlet gölgesini düşünerek okuduğunuzda ürperiyor ve soruyorsunuz: <br/><br/>Küçük bunu niye yapıyor? <br/><br/>* * * <br/><br/>26 Kasım 2008’de bu sütunda yazdım: <br/><br/>“Veli Küçük, Emin Gürses, Sami Hoştan gibi sanıkların örgütün yurtdışı faaliyetlerindeki rolü, Ergenekon davasının konusu. Ama şunu da biliyorum. Bakü’de, Moskova’da, Almanya’da birçok şehirde, Washington’da ve belki diğer yerlerdeki muhtemel Ergenekon varlığının üzerine henüz gidilemedi. Yabancı ülkelerde yerleşik Ergenekoncular henüz sorgulanamadı. Ergenekon belgelerinde yer alan ‘yurtdışındaki askerî ataşelerin örgüt tarafından kullanılması’ kararının hayata geçirilip geçirilmediğinin cevabı verilmedi. Ergenekon davasının anlamlı bir sonuca ulaşması için çetenin askerî ve dış bağlantılarının sonuna kadar soruşturulması şart.” <br/><br/>* * * <br/><br/>Gerek Veli Küçük’ün duruşmadaki ifadeleri, gerekse <i>Yeni Şafak</i> gazetesinin iki gündür çarpıcı iddialarla gündemde tuttuğu Üzeyir Garih cinayeti, Ergenekon’un dış bağlantılarına daha yakından bakılması gerektiği yönündeki görüşümü kuvvetlendirdi. <br/><br/>Küçük’ün ve diğer sanıkların, bir kısmı iddianamede yer alan, bir kısmının ise önümüzdeki aylarda gün ışığına çıkacağına inandığım dış bağlantıları arasında en “gölgeli” görünenlerin adresi hep aynı: <br/><br/>Bakü. <br/><br/>Açın, <i>Yeni Şafak</i>’taki Üzeyir Garih haberlerini okuyun. <br/><br/>Bu haberlerdeki iddia doğruysa, Garih’in öldürülmesinde Ergenekon parmağı var. <br/><br/>Veli Küçük’ün Bakü’deki işleriyle ilgili pürüzlerin çözülmesinde Garih’e yardımcı olduğu, bunun karşılığında Garih’ten Ergenekon için bağış kabul ettiği haberin iddiaları arasında. <br/><br/>Yine habere göre, 1995’te, Bakü’deki darbe girişimini Ergenekon planlamış; Haydar Aliyev’i devirip yerine Ebulfez Elçibey’i geçirmeyi hedefleyen bu girişimde Veli Küçük de rol oynamış; hatta Küçük, Elçibey’in akrabasıymış.<i> <br/><br/>Yeni Şafak</i>’a konuşan kaynaklar, Garih’in bu darbe girişimine dolaylı finansman desteğini bir süre sonra kestiğini; darbenin, dönemin Cumhurbaşkanı Demirel tarafından Aliyev’e iletilmek suretiyle önlenmesi sonrasında da, Ergenekon’ca öldürüldüğünü iddia ediyor. <br/><br/>Bu iddianın doğru olup olmadığını bilmiyorum. <br/><br/>Ama Üzeyir Garih cinayetinin üzerindeki sis perdesinin hiç kalkmadığını biliyorum. <br/><br/>Elçibey yanlısı darbe girişiminin, dönemin Başbakanlık Teftiş Kurulu Başkanı Kutlu Savaş tarafından hazırlanan Susurluk Raporu’nda geniş biçimde yer aldığını da biliyorum. <br/><br/>O raporda, Türkiye’nin Bakü Büyükelçiliği’ne bağlı görünen bazı yetkililerin ve muhalif Azerilere askerî eğitim veren Türk Özel Harekâtçıları’nın darbe girişimindeki rolüne değinildiğini hatırlıyorum. <br/><br/>* * * <br/><br/>Tabii, Ergenekon iddianamesini ve soruşturmayla ilgili haberleri okuyarak öğrendiğim başka bilgiler de var. <br/><br/>Veli Küçük’ün ve diğer Ergenekon sanıklarının bir ayaklarının yıllarca Bakü’de olduğuna; Azeri milliyetçilerine kontrgerilla eğitimi vermekten buradaki bazı “sivil toplum” kuruluşlarıyla ortak organizasyonlar gerçekleştirip para toplamaya kadar bir dizi etkinliğin Bakü üzerinden yürütüldüğüne ilişkin sayısız haber, bilgi, belge mevcut. <br/><br/>Azeri Türk Kadınlar Birliği Başkanı Tenzile Rüstemhanlı, bu görevde Veli Küçük’ün halefi olan Dünya Azerbaycanlılar Kongresi Başkanı Kulumirza Tebrizi, Bozkurt Partisi Genel Başkanı İskender Hadimov ve <i>Yeni Çağ</i> gazetesi Yayın Yönetmeni Akil Askerov’un, AKP hükümetini ve Ergenekon savcılarını ağır bir dille suçladıkları ortak basın toplantısı da aklımda. <br/><br/>Ne demişlerdi? <br/><br/>“Türkiye’nin bu büyük ayıbı kısa zamanda temizlemesini, Veli Küçük Paşa, Sevgi Erenerol, Kemal Kerinçsiz ve diğer vatanseverleri bir an önce serbest bırakmasını istiyoruz.” <br/><br/>Ergenekon sanıklarının Bakü’deki dostlarının isteği bu. <br/><br/>Bense, Ergenekon’dan Bakü’ye uzanan yolun aydınlatılmasını diliyorum.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3141.htm), [web.archive.org (arşiv bağlantısı)](http://web.archive.org/web/20090228151652/http://www.taraf.com.tr:80/makale/3141.htm)
# Derya içre balıkla sudan çıkmış balık

*Yasemin Çongar 31.12.2008*

<div class="taraf_structure_2col_1zq">
<div class="margen_n">



 <p></p><p>Mesafe yakınlaştırır.<br/><br/>Bazen bir kaçışın bahanesi yaptım bunu; bazen bir ayrılığın avuntusu.<br/><br/>Böyle düşünmek, böyle söylemek çoğu zaman işime geldi; doğru.<br/><br/>Ama sadece rol gereği değildi; mesafenin yakınlaştırıcı gücüne hakikaten inandım ben.<br/><br/>Okumak istedikleri bir yazıyı, iyice seçmek istedikleri bir çehreyi gözlerinden uzaklaştıran ihtiyarlar misali, araya giren mesafenin gözlerimi, duygularımı, aklımı keskinleştirdiğine inandım.<br/><br/>Gözden ırak olanın yüreğe yakın kalabildiğini de yaşayarak öğrendim üstelik.<br/><br/>Gündelik olanın güvencesinden azade anların güzelleştiğini gördüm.<br/><br/>Sınırları içindeyken renklerine yavaş yavaş körleştiğim bir ülkenin, uzağında dururken gözlerimi açtığını keşfettim. <br/><br/>Ve ölüm, bin bir kılığından birine bürünüp, mesela Latince bir teşhisin kisvesinde hayatımıza burnunu soktuğunda, nefeslerimizin borsasının aniden yükseldiğine tanık oldum maalesef; hem de birçok kez.<br/><br/>Böyle zamanlarda, hayatın biteceği korkusuyla değil, bizim için biterken başkaları için devam edeceği bilgisiyle sarsıldığımızı düşündüm. <br/><br/>Artık sularında asla yıkanamayacağımız bir nehrin bizden alabildiğine uzak bir yatakta başkalarını yıkayarak akıp gideceğini anlamak yaralıyordu bizi.<br/><br/>Hayatın herkes gibi bizim için de sonlanacak olması değildi mesele, başkaları için sürerken bizimle arasına aşılmaz bir mesafe koyacak olmasıydı; bunu anladığımızda daha bir asılıyorduk ona. <br/><br/>Böyle bir şey işte... <br/><br/>Yine de, mesafeye methiyeyi fazla abartmasam iyi olacak.<br/><br/>Ayrılmak, uzak durmak, dışında kalmak... hiçbiri bedelsiz değil zira.<br/><br/>“Derya içre olup da deryayı bilmeyen balık” olmaktan kurtulacağım derken, sudan çıkmış balık olmak da var işin ucunda.<b><br/><br/>* * *</b><br/><br/>İki haftadır <i>Taraf’</i>tan uzaktım.<br/><br/>Sadece <i>Taraf’</i>tan da değil. <br/><br/>Bu memleketin bütün gazetelerinden; içindeyken boğduğunu hissettirmeden insanı boğabilen, başka bir hayatın imkânsız olduğu hissini verecek kadar aldatıcı olabilen siyasi gündeminden uzaktım.<br/><br/>Adı üstünde sanal bir âlemde yanıp sönen her “son dakika” flaşını hakiki sanmaktan kendimi kurtarıp iki haftalığına hakiki âlemde yaşamayı denedim.<br/><br/>“Günlük gazetelere bakmam, biriktiririm; hafta sonunda eğer hâlâ güncel olan bir haberleri kalmışsa, oturur onu okurum” deyip tam altmış yılını <i>Faust</i>’a ayıran Goethe’ye özenip geçiciyle arama mesafe koydum, kalıcı olana yaklaşmaya çalıştım.<br/><br/>İstanbul’daydım ama sanki başka bir diyardı sabahları dolaştığım. <br/><br/>Yanıbaşımdaki Pürtelaş Hasan Efendi Mahallesi’nin yürüyerek değil, ancak yuvarlanarak inilebilen sokaklarından birinin adının “Merkep Anırtan Sokağı” olduğunu keşfettim mesela.<br/><br/>Bunu keşfettiğime çok sevindim.<br/><br/>Bir kar tanesinin kusursuz güzelliğini, çok uzun bir aradan sonra yeniden görebilmek de mutlu etti beni...<br/><br/>Amerika’da yaşarken evlerin damlarını dikdörtgen çizip griye boyayan kızımın, nicedir kırmızı ve üçgen damlara terfi edip aramıza katıldığını fark etmek de.<br/><br/>Başka şeyler okudum.<br/><br/>Başka şeyler yazdım.<br/><br/>Sonuçta, bir nebze iyileştim; en azından tedavisi mümkün hastalıklarımı nasıl tedavi edebileceğimi artık iyice bilerek gazeteye, gündeliğe, gündeme döndüm.<br/><br/>* * *<br/><br/>Kendi uydurduklarına inanmayı çok seven bir canlı türüne ait olduğumuz için bugünü yılbaşı sanıyoruz.<br/><br/>Güneşin etrafında döne döne hâlâ bir hâl olmayan dünyamızın turlarını “start” ve “finiş” çizgileriyle işaretlemişiz bir kere; eh, o zaman gereğini yapmalıyız, değil mi ama?<br/><br/>Adına 2008 dediğimiz turu bitirip, adına 2009 diyeceğimiz tura başlıyoruz diye eğlenmeliyiz.<br/><br/>Biten yıla son kez bakmalı; 2008’in zamana dayanacak gibi görünen gündemlerini 2009’a aktarmalıyız.<br/><br/>Yeni tura başlarken illa ki bir an durmalı, yılda kim bilir kaç kez üst üste gelen akreple yelkovanın bu gece yarısındaki buluşmasını, ama bir gökdelenin tepesinden –adı üstünde- “zaman” meydanının ortasına indirilen dev bir ışık topuyla, ama karanlık gökyüzünü aydınlatan havai fişeklerle, ama bir dansözün hop hop’larıyla kutlamalı; ipi bir kez daha göğüsledik diye birbirimize sarılmalıyız.<br/><br/>İçimizdeki sessiz dilekleri, en imkânsız görünenleri bile, bu gecelik olsun dillendirmeliyiz.<br/><br/>En yakınımızdakilere, onları daha iyi görebilecek kadar mesafeli durabilmeyi dilemeliyiz. <br/><br/>Derya içreyken deryayı bilmeyi, sudan çıktığımızda havada da yüzebilmeyi istemeliyiz.<br/><br/>Ölüme, mesela, hayatımıza burnunu sokmamasını söylemeliyiz.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3355.htm), [web.archive.org (arşiv bağlantısı)](http://web.archive.org/web/20090228151658/http://www.taraf.com.tr:80/makale/3355.htm)
# Mahalle baskısının uğramadığı parkta...

*Yasemin Çongar 02.01.2009*

<div class="taraf_structure_2col_1zq">
<div class="margen_n">



 <p>Hiç hesapta yoktu bu. <br/><br/>Ne de olsa artık kıştı, İstanbul karla karışıktı. <br/><br/>Islak ve gri sabahları zaten oldum olası severim; ne güzel alışıvermiştim. <br/><br/>Günlerdir, “hadi ben uyandım, sen de aydınlan artık” olmuştu günaydın’ın meali. <br/><br/>Eh, haddini bilmezsen bildirirler... <br/><br/>Güneş de yılın ilk günü yapacağını yaptı. <br/><br/>Sabah ezanı okunduktan sonra yattığımdan haliyle habersizdi de, kendini niye haziranda sanıyordu, doğrusu anlayamadım. <br/><br/>Muhteşem siluetinin önüne perde çekmeye kıyamadığım yarımadanın minareleriyle elim sende oynamaya, her ne hikmetse, öyle erken bir saatte ve öyle bir şevkle başladı ki uyu uyuyabilirsen. <br/><br/>Vurdum kendimi sokağa. <br/><br/>Meğer yalnız değilmişim; erkenden ışıtıp ısıtan güneşe kanmış başka zemheri zürefaları da varmış. <br/><br/>Onlardan bazılarıyla, dünyanın en güzel manzaralı parkında buluştuk. <br/><br/>Sinan’ın, doksan yaşını devirdikten sonra bir cariyenin kollarında can verdiği rivayet edilen kaptan-ı derya Kılıç Ali Paşa için Ayasofya’ya baka baka yaptığı camiyle külliyenin üzerinden Ayasofya’ya bakılan bir park burası. <br/><br/>İnişli çıkışlı yürüyüş yolları, hilal şeklinde rahat bankları, küçümen ağaçları var. <br/><br/>Munis minikler korka korka kendilerini bıraktıkları kaydıraklardan lastik bir zemine yumuşak iniş yapıyor... <br/><br/>Salıncaklarını alabildiğine havalandıran cesur afacanların bir ayakları Topkapı’ya, bir ayakları Sultanahmet’e dokundu dokunacak. <br/><br/>Çocuklarla tek tük çığırtkan martılar dışında herkes sabah sesiyle konuşuyor ama; öyle sakin, huzurlu. <br/><br/>Gri poturunun üzerine yeşil kaban geçirmiş kısa boylu kasketli bir adam, kolunda başörtüsü, paltosu, çorapları, botları ve galiba gözleri bile lacivert bir kadınla yürüyor. <br/><br/>Hiçbir evin kapıcısı olmayan ama mahallede herkesin Kapıcı İsmail Efendi olarak tanıdığı Kapıcı İsmail Efendi’ye rastlayınca duruyorlar: <br/><br/>“Dört turumuz kaldı; hanımla karar verdik, artık her sabah altı tur atacağız parkta. İyi seneler...” <br/><br/>Bakıyorum da parkta yürüdüğünü bilerek yürüyenler, tur sayanlar, tur bindirenler, benim gibi mahmur leylalardan daha fazla. <br/><br/>Karşıdan gelen üç genç kız mesela; bu saatte bu hızla yürünebiliyormuş demek... Mahallemizde daha ziyade “türbanlı” tabir edilen kızlardan onlar... blucinli, uzun pardesülü, rengarenk başörtülü, makyajlı, çok hoş ve çok tempolular... göz göze gelince gülümsüyor içlerinden biri bana, gülümsüyorum; günaydın. <br/><br/>Pembe topunu ne kadar uzağa fırlatırsa fırlatsın, ağzıyla tuttuğu gibi jet hızıyla geri getiren küçük siyah köpeği her seferinde okşayan uzun sarı saçlı adamı görüyorum sonra... <br/><br/>Gıyaben tanıyorum onu; kızımla “siyah köpeğe pembe top atmaca” oynamış geçenlerde; ona da günaydın. <br/><br/>Bir bankta, başörtülü üç kadın oturuyor; hani bakınca “teyze” demek gelir ya insanın içinden, öyle süt beyazı kadınlar... <br/><br/>Belki de yaşıtızdır. <br/><br/>Biraz ötede, siyah saçlı genç bir oğlan elindeki cep telefonuna hararetle bir şeyler anlatıyor; dabılyu’lar, iks’ler gırla gittiğine göre, Kürtçe olmalı. <br/><br/>Üç teyze, daracık bir eşofman ve, Allah sizi inandırsın, tişörtle, evet tişörtle, önlerinden hızla geçen kıza laf atıyorlar: “Yavrum, üşümüyor musun?” <br/><br/>Kızın elinde ipod, kulağında kulaklıklar; yine de dönüp “iyi seneler” diyor; tebessümkâr zürefa. <br/><br/>Uzun sarı saçlı adamın karşısındaki boş banka oturuyorum; mahalleli seyrine on dakikalık manzara ve iç monolog molası... <br/><br/>Ayasofya Ayasofya olalı kış gününde böyle güneş görmüş müdür? <br/><br/>Görmüştür, tabii... ama az görmüştür. <br/><br/>Eve mi dönsem, gazeteleri okuyup yazımı mı yazsam... <br/><br/>Acaba ne yazsam... <br/><br/>Bak, herkes ne güzel yürüyor yılın ilk günü; ben de mi birkaç tur atsam... <br/><br/>Derken, gözlerimle kulaklarım içimdeki gevezeyi susturuyor. <br/><br/>Gözlerimle kulaklarım anlaşamayınca hep böyle olur. <br/><br/>Upuzun boylu, upuzun sarı saçlı, heybetli mi heybetli iki genç kadın peşlerinde minnacık iki beyaz köpekle yaklaşıyorlar... gözlerim böyle söylüyor. <br/><br/>Kulaklarımsa tok sesli iki erkeğin konuştuğunu geçiyor kayıtlara: “Amma eğlendik di mi dün gece....Hilkat de hayatından çok memnundu bence...” <br/><br/>Başımı kaldırınca anlıyorum; mavi nüfuskâğıtlı kadınlar onlar. <br/><br/>Teyzelerden biri selamlarını almakla yetinmiyor: “Oturun iki dakika da sevelim biraz... Ah, canım canım... ne tatlı şeysin sen...” <br/><br/>Banka beş kişi sığışıp sohbete dalıyorlar ama ne konuştuklarını anlayamıyorum. <br/><br/>Minnacık beyaz köpeklerin, teyzelerin canım canım’ına neşeyle karşılık verdiğini işitiyorum sadece: “Yep... yep... yep...” </p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3383.htm), [web.archive.org (arşiv bağlantısı)](http://web.archive.org/web/20090228151434/http://www.taraf.com.tr:80/makale/3383.htm)
# Biz konuşurken...

*Yasemin Çongar 07.01.2009*

<div class="taraf_structure_2col_1zq">
<div class="margen_n">



 <p>Nicolas Sarkozy haklı; zaman yanımızda değil. <br/><br/>Ali Babacan haklı; biz konuşurken bir bebek daha ölüyor. <br/><br/>Yazıya nasıl başlayacağımı düşünürken ben, ilk cümleyi kurmak için kafamdaki kelimelere hafifçe dokunup uzaklaşırken, Gazze’de bir bebek daha ölüyor. <br/><br/>Bush, İsrail’e “rastgele” derken... <br/><br/>Obama, “meydan iki hafta daha Bush’un” diye susarken... <br/><br/>Mısır, Ürdün, Suudi Arabistan ve El Fetih, “Hamas iyi bir dayak yesin hele” diye beklerken... <br/><br/>Şam ve Tahran, kendilerinin silahlandırdığı Hamas’ı ateşkese zorlamaktan imtina ederken... <br/><br/>Avrupa, kış tatili mahmurluğundan çıkıp durumun vahametine nihayet vakıf olurken... <br/><br/>Katliam karşısındaki haklı infialini ilk günden beri yüksek perdeden dillendiren Başbakan Erdoğan’ın çırpınması büyük ölçüde işlevsiz kalırken... <br/><br/>2006’da Güney Lübnan’da Hizbullah’a yaptığı gibi, Hamas üzerinden de aslında yine İran’ı dövmeye çalışan İsrail, hem Amerika’da yeni yönetim işbaşına gelmeden bölgedeki denklemi değiştirmenin hem de seçimlerde Netanyahu’nun şansını azaltmanın hesabıyla dur durak bilmeden saldırırken... <br/><br/>Gazze’de her gün bebekler, çocuklar, siviller ölüyor.<b> <br/><br/>* * *</b> <br/><br/>İsrail’in 29 aralıkta başlattığı Gazze saldırısını durdurmaya yönelik ilk ciddi diplomatik girişim, Fransa Cumhurbaşkanı Nicolas Sarkozy’nin bölgeyi ziyareti oldu. <br/><br/>Sarkozy’yi dün Şam’da Suriye Devlet Başkanı Beşşar Esad’la basın toplantısı yaparken dinledim. <br/><br/>“Gazze’de askerî çözüm yok. Ateşin kesilmesi için Hamas’ın roket saldırıları durmalı” derken İsrail’in kara harekâtını da kınıyordu. <br/><br/>Kameralar karşısında açıkça söylemediğiniyse kapalı görüşmede ifade etmiş; Esad’dan ateşkes için, Şam’da yaşayan Hamas lideri Halid Meşal’i ikna etmesini istemişti. <br/><br/>Fransa Cumhurbaşkanı’nın basın toplantısında birkaç kez Türkiye’nin rolünden söz etmesi de bu taleple bağlantılı. <br/><br/>“Avrupa ile Türkiye’nin ortak çabasından” dem vururken iki şeyi kastetti Sarkozy: <br/><br/>Birincisi, Ankara’nın İsrail ile Suriye arasında yürüttüğü arabuluculuğu yeniden canlandırmasında yarar vardı. <br/><br/>İkincisi, ve daha acil olarak, Hamas’ın, roket saldırılarını kesmeye ikna edilmesinde Türkiye rol oynayabilirdi. <br/><br/>Nitekim, Şam’daki Sarkozy-Esad buluşmasına Avrupa Birliği Konseyi Genel Sekreteri Javier Solana ile birlikte Başbakanlık Başdanışmanı Prof. Ahmet Davutoğlu da katıldı; dahası Davutoğlu, Hamas’ı terörist sayan Avrupalı yetkililerin yapmadığını yapıp Meşal’le de buluşacaktı. <b><br/><br/>* * *</b> <br/><br/>Bir yandan, Sarkozy’nin Ortadoğu turu, bir yandan da, bölgede bir kez daha “kilit aktör” konumuna gelen Mısır’ın Hamas dahil çeşitli muhataplarla yürüttüğü gizli diplomasi ne sonuç verecek? <br/><br/>İsrail basınından takip edebildiğim kadarıyla, Gazze saldırısını, 2002’deki Batı Şeria harekâtına ya da 1982’deki Beyrut kuşatmasına benzer bir topyekûn operasyona dönüştürüp “son Hamas militanı da yakalanıncaya kadar” sürdürme fikri giderek zayıflıyor. <br/><br/>Ancak Gazze’den, “bir insanlık ayıbına daha imza atmış ve Hamas’ın meşruiyetini güçlendirmiş” olarak geri çekilmek de İsrail’in işine gelmiyor. <br/><br/>Vahşi saldırının sona ermesi, Fransa, Mısır ve belki Türkiye’nin de katkısıyla sağlanabilecek ve son aşamada, mutlaka ABD’nin desteğine de ihtiyaç duyacak bir güvenlik mekanizmasına bakıyor. <br/><br/>Bu mekanizma, İran çıkışlı silahların Mısır üzerinden Gazze’ye kaçırılmasının önlenmesi için sadece Refah kapısının değil, bütün sınırın denetlenmesini kapsayacak. <br/><br/>Kahire, denetimi Mahmud Abbas liderliğindeki Filistin yönetiminin yapmasını istiyor. <br/><br/>İsrail ise, ABD askerlerinin de dahil olacağı uluslararası bir gücün bölgede görevlendirilmesini talep ediyor. <br/><br/>Eğer önümüzdeki günlerde, Washington’daki “topal ördeğin” birdenbire hareketlenip Kahire’ye bir heyet gönderdiğine tanık olursak, bilin ki, “Mısır sınırının denetlenmesi karşılığında Gazze’de ateşkese” bir nebze daha yakınız. <br/><br/>Bu yönde somut bir adım, öncelikle ateşkesi, sonrasında ise Gazze’nin İsrail’in iktisadi ablukasından kurtarılması karşılığında, bölgenin güvenliğinin bir Birleşmiş Milletler gücüne devredilmesini de beraberinde getirebilir. <br/><br/>Türkiye’nin “iki aşamalı plan”ının parçası olan Hamas-El Fetih barışı da, belki o zaman mümkün olur. <br/><br/>Belki... <br/><br/>Ama siz, bu eğer’leri, belki’leri Gazze’deki annelere anlatabilir misiniz? <br/><br/>“Bir an evvel”in anlamını şu anda hangimiz Gazzeli anneler kadar yüreğinde hissediyor?<br/><br/>Ali Babacan haklı; biz konuşurken bir bebeğin daha öleceğini biliyoruz. <br/><br/>Peki, konuşmayı bile öğrenmeden ölen Gazzeli bebeklerin annelerine ne söyleyeceğiz... Onu bilen var mı?</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3505.htm), [web.archive.org (arşiv bağlantısı)](http://web.archive.org/web/20090228151704/http://www.taraf.com.tr:80/makale/3505.htm)
# Ergenekon’un avukatlığından utanan CHP’lilere

*Yasemin Çongar 09.01.2009*

<div class="taraf_structure_2col_1zq">
<div class="margen_n">



 <p>İki yıl önce bu günlerde, belki hiç olmadığı kadar karamsardı:<b> <br/><br/>“Beni yalnızlaştırmak, zayıf ve savunmasız kılmak için çaba gösterenler, kendilerince muradlarına erdiler.”</b> <br/><br/>İki yıl önce bu günlerde, kendisini sıkıntılı bir dönemin beklediğini düşünüyordu:<b> <br/><br/>“Muhtemelen 2007 benim açımdan daha da zor bir yıl olacak. Yargılanmalar sürecek, yeniler başlayacak. Kimbilir daha ne gibi haksızlıklarla karşı karşıya kalacağım?”</b> <br/><br/>İki yıl önce bu günlerde, onu <b>“yalnızlaştırmaya ve açık hedef haline getirmeye çalışan derin bir güç”</b> olduğunu biliyordu ve tedirgindi:<b> <br/><br/>“Tıpkı bir güvercin gibiyim… Onun kadar sağıma soluma, önüme arkama göz takmış durumdayım. Başım onunki kadar hareketli.”</b> <br/><br/>İki yıl önce bu günlerde, o derin güce inat yine de iyimser olmaya çalışıyordu: <b><br/><br/>“Kendimi bir güvercinin ruh tedirginliği içinde görebilirim, ama biliyorum ki bu ülkede insanlar güvercinlere dokunmaz.”</b> <br/><br/>* * * <br/><br/>Güvercine dokundular. <br/><br/>O derin güç, iki yıl önce amacına ulaştı. <br/><br/>Hrant Dink 19 Ocak 2007’de, yukarıdaki cümlelerinin yayımlandığı gün katledildi <br/><br/>Ve iki yıl sonra, Ergenekon soruşturmasını yürütenler diyor ki, “Hrant Dink cinayetini çözmemize elimizdeki kriminal bulgular yetmeyebilir. Ama biz, bu soruşturmayı 2006’da başlatsaydık Hrant Dink belki bugün sağ olacaktı.” <br/><br/>* * * <br/><br/>Son gözaltılar, başta Danıştay cinayeti olmak üzere bir dizi kanlı ve karanlık eylemin arkasında olduğu iddia edilen Ergenekon örgütünün, devletin bağrında yuvalandığı kuşkusunu perçinliyor. <br/><br/>Son gözaltılar, yıllarca Hrant Dink gibileri “yalnızlaştırmak, zayıf ve savunmasız kılmak” için, adeta bir “açık hedef gösterme” makinesi misali çalışanların Ergenekon’la bağlantılı olduğu kuşkusunu perçinliyor. <br/><br/>Son gözaltılar, Türk Silahlı Kuvvetleri’nin tepesinde çok kritik görevlerde bulunmuş emekli paşaların yanı sıra halen muvazzaf subayların da Ergenekon için çalıştığı kuşkusunu perçinliyor. <br/><br/>Son gözaltılar, çektikleri tetiklerle, attıkları el bombalarıyla, yerleştirdikleri patlayıcılarla bu memleketi kana ve kaosa bulayanların sadece görev emirlerini değil, cephanelerini de Ergenekon’dan aldığı kuşkusunu perçinliyor. <br/><br/>* * * <br/><br/>Güvercinlerine defalarca dokunulmuş topraklar... <br/><br/>Nice evladını siyasi cinayetlere kurban vermiş bir memleket... <br/><br/>Darbecilerini adalete teslim etmemiş, darbecilerinden arınmamış bir devlet... <br/><br/>“Faili meçhul” suçların aslında “faili meşhur” olduğunu bilen ama o “meşhur” ve “derin” gücü bir türlü yargılayamayan bir toplum... <br/><br/>Türkiye’nin yazgısı bu olmamalı. <br/><br/>Son gözaltılar ertesinde, şuna samimiyetle inanıyorum: <br/><br/>Ergenekon soruşturması, bu karanlık yazgıyı değiştirmek yönünde bugüne kadar atılabilmiş en cesur ve en vaatkâr adım... <br/><br/>Ve biliyorum ki, bu toplumun birçok kesiminde meşrebi farklı birçok insan, aynı samimi inancı paylaşıyor. <br/><br/>* * * <br/><br/>Dahası, biliyorum ki, Ergenekon soruşturmasının engele takılmadan ilerlemesini, tamamına erdirilmesini, Ergenekoncuların cezalarını çekmesini isteyen CHP’liler de var. <br/><br/>Oy verdikleri, rozetini taktıkları, hatta önümüzdeki yerel seçimlerde belediye yönetimlerine aday olacakları partinin genel başkanının Ergenekon’un avukatlığını yapmasından utanan CHP’liler var... <br/><br/>Bunu biliyorum, çünkü onların bazılarını tanıyorum. <br/><br/>Bunu biliyorum, çünkü son gözaltılar ertesinde, Ergenekon soruşturmasını ciddiye alan ve adı kamuoyunda iyi bilinen bazı CHP’lilerle bizzat konuştum. <br/><br/>Sayıları az belki, ama varlar... <br/><br/>Ve artık sessiz kalmamaları gerek. <br/><br/>İçlerinden birileri çıkıp “Ergenekoncu” etiketinin, bizzat genel başkanları tarafından üzerlerine yapıştırılmasını zül saydıklarını açıklamalı. <br/><br/>Yargılanmamış darbelerin, aydınlatılmamış siyasi suikastların acısını bunca çekmiş bir memlekette başları dik dolaşabilmek istiyorlarsa bunu yapmalılar. <br/><br/>On gün sonra, Hrant Dink’in katledilişinin ikinci yıldönümü... <br/><br/>Deniz Baykal’ın Ergenekoncu söyleminden utanan CHP’liler bunu yüksek sesle söyleyebilmeliler... <br/><br/>Hrant Dink’in eşinin ve çocuklarının yüzüne bakabilmek için yapmalılar bunu. </p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3466.htm), [web.archive.org (arşiv bağlantısı)](http://web.archive.org/web/20090228151439/http://www.taraf.com.tr:80/makale/3466.htm)
# Ordunun Ergenekon’u tasfiye çabası

*Yasemin Çongar 14.01.2009*

<div class="taraf_structure_2col_1zq">
<div class="margen_n">



 <p>Kazdıkça çıkıyor. <br/><br/>Kazdıkça çıkanlar bile kızartmıyor bazılarının yüzünü. <br/><br/>Deniz Baykal son aylardaki başlıca meşgalesi olan Ergenekon avukatlığını, partisinin Meclis grubunda yüzü hiç kızarmadan sürdürürken, bir gözümle televizyonda onu izliyorum, bir gözüm bilgisayar ekranında... <br/><br/>O Meclis grubuna üye bir milletvekilinden gelen elektronik postayı okuyorum. <br/><br/>Geçen cuma bu sütunlarda yayımlanan “Ergenekon’un avukatlığından utanan CHP’lilere” başlıklı yazıma değiniyor: <br/><br/>“Suikast listeleri çıkıyor... Sivas’ta katliam hazırlığı yapıldığı bilgisi çıkıyor... Toprağın altından lav silahı, el bombası çıkıyor. Kazdıkça bu memleketi, faili meçhullerin karanlığına mahkûm edenlerin foyası ortaya çıkıyor. Bütün bunlar olurken, sayın genel başkanımız ‘Ben bu davaya inanmıyorum’ diyor. Baykal’ın Ergenekon’un avukatlığını yapmasından utanan CHP’liler olduğunu yazmışsınız. Onlardan biri de benim.” <br/><br/>* * * <br/><br/>Bir CHP milletvekilinin, hem de sadece siyaseti değil, orduyu da içinden bilen bir CHP milletvekilinin bu samimi feryadı bir gazeteciyle paylaşmasını, henüz kamuoyu önünde, kendi ismiyle, yüksek sesle feryat etme noktasına gelmemiş bile olsa, önemsiyorum. <br/><br/>Bazı kurumlarda, sahneyi Ergenekon’un avukatlığını üst perdeden sürdüren siyasetçilerin, hukukçuların, kalemşorların kapmış olması, o kurumların içinden yükselen sessiz feryada sağır kılmamalı bizi. <br/><br/>En “Ergenekoncu” gözüken genel başkanın partisinde, en “Ergenekoncu” gözüken yargı kurumlarının bünyesinde, en “Ergenekoncu” görünen genel yayın yönetmenlerinin gazetelerinde darbelerin, suikastların, bu memleketi kaosa sürükleme planlarının Ergenekon soruşturması aracılığıyla deşifre edilmesinden memnun olanlar da var zira. <br/><br/>Dahası ve çok daha önemlisi, Ergenekon’un Türk Silahlı Kuvvetleri içinden sökülüp atılması gerektiğine inanmış ordu mensupları var. <br/><br/>Türkiye’nin darbelerle, faili meçhullerle belirlenmiş makûs talihinin artık değişebileceği umudu da bence asıl buradan besleniyor. <br/><br/>* * * <br/><br/>İhsan Dağı dünkü <i>Zaman</i>’da “Rus yanlısı darbe ve Ergenekon” başlıklı bir makale yazdı. <br/><br/>Batı’nın ve Türk Silahlı Kuvvetleri içindeki Ergenekon karşıtlarının sürece bakışını mükemmel anlatan bu makaleden bazı satırları birlikte okuyalım:<b> <br/><br/>“Amacı dışına çıkan ve ‘Rusçu’ bir kliğin kontrolüne giren Türk Gladio’su artık korunup kollanmıyor... Böyle bir ülkede, elli yıldır Batı güvenlik sistematiğinde bulunan bir ordunun Rusya yanlısı, NATO, ABD ve AB ile işbirliğine karşı ‘Rusçu’ bir kliğin eline geçmesine seyirci kalınır mı?.. Üstelik bu klik, sadece ordu içinde yükselmeye değil, Özden Örnek günlüklerinden anlaşıldığı gibi fiili bir darbeyle yönetime el koymaya çalışmış. Ama başaramamışlar; ‘Rusçu’ bir darbeye izin verilmemiş!”</b> <br/><br/>İhsan Dağı, yaptığı analizin yol açabileceği kestirmeci yorumları da öngörerek devam ediyor:<b> <br/><br/>“Bunlardan, Ergenekon soruşturmasında ABD/NATO parmağı olduğu sonucu çıkmaz. Tasfiyeyi yargı yapıyor; ama dikkat; tasfiye edilen Ergenekon resmî bir kurumun uzantısı. Dolayısıyla da bu örgütün arkaplanında bulunan güçlerin tasfiye işlemine yönelik tutumu önemli. Nedir bu tutum? Sessizlik; ordunun ve ordu üzerinden ABD/NATO’nun sessizliği.”</b> <br/><br/>Peki, ordunun kurmay kademesi, Ergenekon’un tasfiyesine niye “sessiz” kalıyor? <br/><br/>Cevabı yine İhsan Dağı’dan aktarıyorum:<b> <br/><br/>“TSK üst yönetimi bu soruşturmalara izin vererek kendini Batı ittifakı içinde yeniden konumlandırmaya çalışıyor. Bir yandan da ‘Ankara trafiği’ne çıkarak ordu içinde hâlâ vurucu bir güç olan bu grubu yumuşatmaya çalışıyor.”</b><b> <br/><br/>* * *</b> <br/><br/>On üç yıl Washington’da gazetecilik yaptım. <br/><br/>Bu yıllar bana, ABD’nin Türk ordusuyla arasındaki ilişkinin kalıcı biçimde yıpranmasını asla istemeyeceğini öğretti. <br/><br/>Bununla beraber, Amerikan siyasetinin ve ordusunun Türkiye’yi iyi tanıyan mensuplarının, TSK’nın Soğuk Savaş sonrasındaki performansına kuşkuyla baktıklarına da birçok kez tanık oldum. <br/><br/>Türk ordusunun Washington’da, “gitgide Batı’dan kopan, bazı unsurlarıyla Rusya’nın etki alanına giren, Avrupa Birliği sürecini baltalamaya çalışan, Kıbrıs’ta çözümü engelleyen, demokratikleşmeyi içine sindiremeyen, 1920’lerin zihniyetine tutsak, küreselleşmeden de Türkiye’nin küreselleşmeyle uyumlu toplumsal değişiminden de, giderek Türkiye toplumundan da kopuk” bir kurum olarak algılanmaya başladığını gözlemledim. <br/><br/>* * * <br/><br/>Yukarıda aktardığım gözlemin yol açabileceği kestirmeci yorumların farkındayım. <br/><br/>Ama bu gözlemden, Ergenekon soruşturmasında ABD parmağı olduğu sonucu çıkmaz. <br/><br/>Doğru teşhis, İhsan Dağı’nın da yazdığı gibi, TSK’nın üst kademesinin Ergenekon soruşturmasına engel olmayarak kendini Batı ittifakı içinde yeniden konumlandırmaya çalıştığıdır. <br/><br/>Doğru ama eksik bir teşhis bu... <br/><br/>Ergenekon soruşturmasına izin vererek bu kanlı, karanlık örgütü kendi bünyesinden söküp atmaya çalışması, TSK’nın Batı’yla ilişkisinin sıhhati açısından “elzem” hale geldi; buna inanıyorum. <br/><br/>Ama ötesi de var... <br/><br/>TSK’nın sadece Batı gözündeki değil, toplum nezdindeki imajını düzeltmesinin yolu da Ergenekon’un tasfiyesinden geçiyor. <br/><br/>Suikastlardan darbelere... adaletin önünde olmasa da, bu memleketin vicdanında çoktan mahkûm edilmiş suçların gölgesinden kendisini kurtarmayan bir ordu, artık bu milletin sinesinde rahat edemeyecek. <br/><br/>Bunu iyi bilen TSK mensupları var ve onların “sessizliği” anlamlı.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3551.htm), [web.archive.org (arşiv bağlantısı)](http://web.archive.org/web/20090312004412/http://www.taraf.com.tr:80/makale/3551.htm)
# Evrensel doğrular, genel gerçekler

*Yasemin Çongar 16.01.2009*

<div class="taraf_structure_2col_1zq">
<div class="margen_n">



 <p>Basit mühimdir. <br/><br/>Basit olanın basit ifadesi daha da mühimdir. <br/><br/>En basit bir doğruyu, karşısındakine en basit şekilde anlatan biri belki de dünyanın en mühim işini yapmaktadır. <br/><br/>Aşkta da, edebiyatta da, bilimde de, eğitimde de, siyasette de, gazetecilikte de böyledir bu... <br/><br/>Her halde, her zaman, her yerde... <br/><br/>Ama bizim memleketin bu günlerdeki ahvalinde, her zamankinden ve her yerdekinden de mühim görünüyor bana basit olanı görebilmek ve basitçe anlatabilmek. <br/><br/>“Kılavuzum yok, gidemem” bahanesiyle görünen köyün yolundan dönenleri; bir bardağı en az bin dereden suyla doldurmaya kalkıp sonunda hep boş bırakanları; ikna olmamayı marifet sayanları; ‘ama’sız cümle kuramayanları; hiçbir konuda taraf olamayanları; taraf olmanın gerektirdiği adımı asla atamayanları ve –bu gibilerin foyasını ortaya çıkaran Gökhan Özgün’ün kulakları çınlasın- metafiziğin kum havuzunda debelenirken Ergenekon soruşturması konusunda üretebildikleri en anlamlı tepki “hıh” demek olanları gün be gün gördükçe, basitin ve basitliğin önemini daha iyi kavrıyor insan. <br/><br/>Belki de bu yüzden, Ahmet Altan’ın evrensel doğrularla genel gerçekleri ısrarla, lafı dolandırmadan, sözünü sakınmadan anlatan o pek “basit” başyazılarını ziyadesiyle özlüyorum ben. <br/><br/>Önceki akşam, Tuncay Güney’in 2001’deki polis ifadesini televizyonda izlerken, tarif ettiği kanlı ve karanlık ilişkiler tablosunu tek bir cümleye indirgiyordu zihnim: <br/><br/>“Meğer bu memlekette ‘devlet’ yokmuş.” <br/><br/>Tabii, birinci sayfa hazırlandıktan sonra, Ahmet Altan ve Markar Esayan’la sohbet ederken “yoksa manşete bunu mu yazsaydık” diye düşündüğümüz cümleyle de pekala ifade edilebilir bu duygu: <br/><br/>“Bu devletse, biz de şimendiferiz.” <br/><br/>Toprağı sıksan el bombası fışkıran bu ülkede, yıllardır “devlet var, bir de derin devlet var” sanan bizler meğer vatandaş rolünde birer şimendifermişiz. <br/><br/>Ya da Truman Burbank’mışız. <br/><br/>Peter Weir’in o harika filminde Jim Carrey’nin canlandırdığı başkahraman gibi gerçek bildiğimiz her şey konusunda fena halde yanılıyormuşuz. <br/><br/>Meğer adına “cumhuriyet” dediğimiz şey herkesin rol icabı “mış” gibi yaptığı bir şovmuş... “Devlet” dediğimiz şeyin, adının çağrıştırdığı ciddiyet ve yasallıkla en ufak bir ilgisi yokmuş... <br/><br/>Ordunun silahları PKK’ya taşınıyormuş; bir paşanın ölüm emrini diğer paşa veriyormuş; çetenin çelik çekirdeğinde birtakım genelkurmay başkanları oturuyormuş; Sabancı cinayetini işlediğini sandığımız “sol” örgüt devletin figüranıymış; Hizbullah’ın ebeveyni JİTEM’miş; bankalar, iş dünyası ve mafya Ergenekon’a el veriyormuş. <br/><br/>Yanlış anlamayın... <br/><br/>Tuncay Güney’in kendinden gayet emin bir tarzda, tekleyip tökezlemeden sıraladığı bu iddiaların illa ki doğru olduğunu savunacak değilim. <br/><br/>Bu iddiaların gerçeği yansıtıp yansıtmadığını ya da ne kadarını yansıttığını bilmiyoruz. <br/><br/>Ama bu çok vahim iddiaların yıllarca sumen altı edildiğini biliyoruz. <br/><br/>Bu iddiaları sumen altı eden kişinin, bugün bu iddialardan da yararlanılarak açılmış Ergenekon davasının sanıkları arasında yer aldığını biliyoruz. <br/><br/>Bu iddiaların sumen altı edildiği yıllarda Türkiye'de çok sayıda faili meçhul cinayet işlendiğini de biliyoruz. <br/><br/>Aynı dönemde, ordunun tepesinde ayrıntılı darbe planlarının yapıldığını da biliyoruz. <br/><br/>Yine aynı dönemde, ne zaman lüzum duyulsa gizli bir el düğmeye basmışçasına ortalığın bir anda bayrak denizine döndüğünü, ulusalcı tatavaların meydanlara taşındığını ve bu tatavalara “tatava” diyenlerin kendi ülkelerinde yakın koruma ile gezmek zorunda bırakıldığını biliyoruz. <br/><br/>Başka bildiklerimiz de var, tabii. <br/><br/>Cumhuriyet tarihinin bu en önemli soruşturması sayesinde aranan evlerde, kazılan arsalarda neler bulunduğunu artık çok iyi biliyoruz. <br/><br/>Ergenekon soruşturmasına “hıh” diyenler, “olmaz ki canım” diyenler, “yok devenin nalı” diyenler, “böyle olmaz, devrimle olur” diyenler dediklerini diyedursunlar soruşturma ilerledikçe daha neler öğreniyoruz: <br/><br/>Mustafa Yücel Özbilgin’in hayatına mal olan Danıştay Cinayeti davasının Ergenekon’la birleştirilme yolunda olduğunu mesela... <br/><br/>Mardin Jandarma Alay Komutanı Albay Rıdvan Özden’in ölümü ve Diyarbakır Koşuyolu Parkı’nda yedisi çocuk on kişiyi öldüren bombalı saldırıyla ilgili dosyaların Ergenekon’a bağlanabileceğini mesela... <br/><br/>Üzeyir Garih, Necip Hablemitoğlu, Özdemir Sabancı, İbrahim Çiftçi, Musa Anter ve belki Uğur Mumcu ve belki Hrant Dink suikastlarının ve belki Malatya katliamının da Ergenekon soruşturması sayesinde aydınlanabileceğini mesela... <br/><br/>Dahası da var: <br/><br/>Çete evlerinde ele geçen suikast listelerinin gereği yapılamadıysa, çetenin krokilerini esas alan kazılarda çıkan cephane içimizden birilerinin evinde, arabasında, ensesinde patlamadıysa, bunu, Ergenekon soruşturmasının açılabilmiş olmasına borçlu olduğumuzu biliyoruz. <br/><br/>Ergenekon’un üzerine gidilmesinin içimizden birilerinin canını kurtardığını biliyoruz. <br/><br/>Belki de en başarılı yazarımızın, belki de en yakın arkadaşımızın, belki de kendimizin bu soruşturma sayesinde hayatta kaldığını seziyoruz. <br/><br/>Bu, çok basit bir sezgi... <br/><br/>Ve, her ne hikmetse, çok da mühim geliyor bize.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3577.htm), [web.archive.org (arşiv bağlantısı)](http://web.archive.org/web/20090228151448/http://www.taraf.com.tr:80/makale/3577.htm)
# “Biz aşağıda imzası olan ABD vatandaşları...”

*Yasemin Çongar 21.01.2009*

<div class="taraf_structure_2col_1zq">
<div class="margen_n">



 <p>Önce, bir dilekçe...<i> <br/><br/>“Biz aşağıda imzası olan Amerika Birleşik Devletleri vatandaşları, savaş suçlarına karışan devlet görevlilerinin her biri ve hepsi hakkında soruşturma ve dava açmak üzere bir Özel Savcı atamanızı talep ediyoruz. <br/><br/>Bunlar Senatör John McCain gibi saygın şahıslarca ‘mütecaviz sorgulama teknikleri’ adı takılmış suçlardır. İşkencenin takma adıdır bu. İşkence savaş suçudur. Waterboarding savaş suçudur. CIA gözaltında ‘waterboarding’ tekniğini uyguladığını kabul etmiştir. Başkan Yardımcısı Cheney de bir süre önce waterboarding ve burada sayamayacağımız kadar çok sayıda işkence yöntemini içeren ve gözaltında ölümlere yol açan program için yetki verdiğini itiraf etmiştir. <br/><br/>Irak’ın Ebu Gıreyb Cezaevi’nde mahkûmlara uygulanan kötü muameleye ilişkin soruşturmayı yöneten Tümgeneral Antonio Taguba’nın belirttiği üzere; <br/><br/>‘Resmî soruşturma bulguları, medyadaki haberler ve insan hakları örgütlerinin raporları yıllardır ortadayken, artık Bush yönetiminin savaş suçları işlediği konusunda şüphe yoktur. Tek soru, işkencenin uygulanması emrini verenlerden hesap sorulup sorulmayacağıdır.’ <br/><br/>Senato Silahlı Kuvvetler Komitesi’nin Raporu’nun bir süre önce </i>Washington Post<i>’ta yer alan özetine göre; <br/><br/>‘Her iki partinin mensuplarından oluşan bir Senato komitesi, eski savunma bakanı Rumsfeld ve diğer üst düzey Bush yönetimi yetkililerinin, Guantanamo’da gözaltında tutulanlara yapılan sert muameleden doğrudan sorumlu oldukları ve bu yetkililerin kararlarının Irak’ta ve başka yerlerde daha da ciddi bir istismara yol açtığı sonucuna ulaşmıştır.’ <br/><br/>Biz aşağıda imzası olan vatandaşlar göreve başlar başlamaz tam ve ayrıntılı bir soruşturma açtırmanızı talep ediyoruz. Bu soruşturma, sonucu nereye varacak olursa olsun ve siyasi etkileri ne olacak olursa olsun, yürütülmelidir. Bu kapsamda şunu hatırlatırız ki, siz ABD Başkanı ya da Kongre için ya da onlar adına çalışmıyorsunuz, siz Amerika Birleşik Devletleri halkı ve adalet adına çalışıyorsunuz. <br/><br/>Birleşik Devletler temsili bir demokrasidir. Hükümet yetkililerimizin uygulamaları vatandaşlar adına yapılmaktadır. Bizim adımıza savaş suçları işlenmiştir. Bizim adımıza işkence yapılmıştır. Adımızı savaş suçlarından temizlemenin yegâne yolu, bir Özel Savcı atayarak, bu suçlara karışanların her birinin ve hepsinin kararlı bir şekilde soruşturulmasını sağlamaktır.”</i><b> <br/><br/>* * *</b> <br/><br/>4 Kasım 2008’de oylarıyla ülkelerinin tarihini ve talihini değiştiren Amerikalılar, dünden itibaren “yeni” bir Amerika’da yaşamaya başladılar. <br/><br/>İki yüz otuz iki yıl sonra nihayet Beyaz Ev’de oturmak için beyaz olmak gerekmiyor. <br/><br/>Bu yazıyı, Barack Obama’nın başkanlık yemini ve başkan olarak yaptığı ilk konuşma öncesinde yazıyorum. <br/><br/>Ama şunu biliyorum; bu tören ve bu konuşma Amerika’daki bütün yurttaşlık dersi kitaplarında yerini alacak... Beyaz Ev’in ilk siyah patronunun ilk günü, tarihe “yeni bir Amerika’nın ilk günü” olarak da geçecek. <br/><br/>Bugünden itibaren ise, artık Amerika’daki sandık “devriminin” bir siyaset “devrimi” anlamına da gelip gelmeyeceğini izlemeye başlayacağız. <br/><br/>Amerikan tarihinin en kötü başkanlarından birinin halefi olarak, ekonomide, sosyal politikalarda, ulusal güvenlikte, dış politikada tam bir enkaz devralan Obama için “fark” yaratmak çok da zor olmayacaktır. <br/><br/>Şimdi gündemdeki soru, Obama’nın Bush yönetiminden farkını ortaya koyarken temel tercihinin ne olacağı... <br/><br/>Obama sadece geleceğe mi bakacak, yoksa geçmişin hesabını da soracak mı? <br/><br/>Obama, Bush’un günahlarını tekrarlamamakla mı yetinecek yoksa o günahların cezalandırılması için uğraşacak mı? <br/><br/>Mesela, Obama’nın adalet bakanı olarak atadığı Eric Holder, yukarıdaki yüz binlerce imzalı dilekçenin gereğini yapacak mı? <br/><br/>* * * <br/><br/>İlk işaretler, Obama’nın “rövanşist” bir başkan olmayacağı, geçmişin günahlarının izini yeni üslup ve politikalarla silmeye çalışacağı yönünde. <br/><br/>Nitekim yeni başkan, Bush yönetimi hakkındaki suç iddiaları için soruşturma açtırıp açtırmayacağı sorusunu şöyle cevapladı: <br/><br/>“Hiç kimse hukukun üzerinde değildir ama geçmişe bakmak yerine geleceğe bakmaya ihtiyacımız var.” <br/><br/>Bir an önce, enkazı kaldırmaya başlamasını isteyenler, “geleceğe bakma” tercihini akılcı bulsa da, Obama’nın bu cevabının ortasındaki meşum bağlaca bakıp “eyvah” diyenler de çok. <br/><br/>Geçen yıl Nobel alan ve başkanlık yarışında Obama’yı kuvvetle destekleyen iktisatçı Paul Krugman, <i>New York Times</i>’da “eyvah”ın mealini de yazdı: <br/><br/>“Özür dilerim ama Bush’lu yıllarda yapılanları soruşturmazsak, bu, iktidarı elinde tutanların basbayağı hukukun üzerinde olduğu anlamına gelecektir.” <br/><br/>Bush yönetiminin soruşturulması gereken uygulamalarının sadece “işkence” ve “yasadışı telekulak”tan ibaret olmadığını da belirten Krugman, çevre politikasından ideolojik kadrolaşmaya, kapatılmış yolsuzluk dosyalarından “bütün skandalların en büyüğü” saydığı Irak’ın kitle imha silahları stoku konusunda Amerikan halkının yanıltılmasına kadar uzun bir suç listesi de sunuyor. <br/><br/>Dahası, Obama’nın da okuduğunu umduğum ve her ülkede, “yenilenme” peşindeki her iktidarın kulağına küpe olması gereken şu önemli analizi yapıyor: <br/><br/>“Bush dönemindeki istismarlar neden resmen soruşturulmasın? Bu soruya verilen cevaplardan biri, gerçeğin peşine düşmenin bölücü olabileceğine ve partizanlığı körükleyebileceğine işaret ediyor. Bir başka cevap, geçmişteki istismarlara takılıp kalmamızın gerekmediği, çünkü bu istismarları tekrarlamayacağımız yönünde. Ama Bush yönetiminin hiçbir önemli mensubu ya da yönetimin siyasi müttefiklerinden hiçbiri kanunu ihlal ettikleri için pişman olduğunu söylemedi. Bu şahısların, siyasi takipçilerinin eline fırsat geçerse aynı şeyleri yeniden yapmayacağına niye inanalım? Biz bu filmi gördük. Reagan’lı yıllarda, İran-kontra komplocuları, ulusal güvenlik adına Anayasa’yı ihlal ettiler. Birinci Başkan Bush ise skandalın baş sorumlularını affetti ve Beyaz Ev nihayet el değiştirdiğinde de, siyasetin ve medyanın yerleşik kurumları, bugün Obama’ya yaptıkları tavsiyenin aynısını Clinton’a yaptılar: uyuyan skandallara dokunma. Tabii, ne oldu; ikinci Bush yönetimi tam da İran-kontra komplocularının bıraktığı yerden işe koyuldu. Hiç şaşırtıcı değildi bu; hele Bush’un bu komplocuların bir kısmını işe aldığı düşünülünce...” <br/><br/>Böyle diyor Krugman... <br/><br/>Bu sözlerle, Amerika’nın (ve herhangi bir ülkenin) gerçekten yenilenebilmesinin yegâne yolunu gösteriyor. <br/><br/>Bu yol, geçmişin pisliklerinin üzerini örtmeden geleceğe bakmaktan geçiyor.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3645.htm), [web.archive.org (arşiv bağlantısı)](http://web.archive.org/web/20090228151718/http://www.taraf.com.tr:80/makale/3645.htm)
# Ergenekon, neokonlar ve Obama

*Yasemin Çongar 28.01.2009*

<div class="taraf_structure_2col_1zq">
<div class="margen_n">



 <p>Zamanla, önemini daha iyi anlayacağız. <br/><br/>Türkiye’yi, demokratikleşme adımlarında ve Avrupa Birliği yolunda tökezletme amaçlı çabaların, son yıllardakinin aksine, artık Washington üzerinde ve Washington üzerinden etkili kılınamadığını zaman içinde gördükçe, ABD’de Obama ve ekibinin işbaşına gelmesinin Türk ulusalcılarını derin bir sukut-ı hayâle uğratmasının anlamını daha iyi kavrayacağız… <br/><br/>Buna inanıyorum. <br/><br/>* * * <br/><br/>İki hafta önce bu sütunda, “Ergenekon soruşturmasına izin vererek bu kanlı, karanlık örgütü kendi bünyesinden söküp atmaya çalışması, Türk Silahlı Kuvvetleri’nin Batı’yla ilişkisinin sıhhati açısından ‘elzem’ hale geldi” demiştim. <br/><br/>Aynı yazıda, İhsan Dağı’nın <i>Zaman</i>’da yazdığı şu cümlelere de yer verdim: <br/><br/>“Amacı dışına çıkan ve ‘Rusçu’ bir kliğin kontrolüne giren Türk Gladio’su artık korunup kollanmıyor... Böyle bir ülkede, elli yıldır Batı güvenlik sistematiğinde bulunan bir ordunun Rusya yanlısı, NATO, ABD ve AB ile işbirliğine karşı ‘Rusçu’ bir kliğin eline geçmesine seyirci kalınır mı?” <br/><br/>Ve Dağı’nın “kestirmeci” yorumları öngörerek yaptığı, “bundan, Ergenekon soruşturmasında ABD/NATO parmağı olduğu sonucu çıkmaz” uyarısını da yine o yazıda aynen tekrarladım. <br/><br/>Ama ne fayda... <br/><br/>Aralarında Ergenekon sanıklarının da olduğu bazı kestirmeciler, “aha” diye ortaya atılıp bana ve Dağı’ya atıfla, “Ergenekon operasyonunun, Türkiye’deki Amerikan karşıtlarını sindirme amaçlı bir ABD operasyonu olduğu kanıtlandı” benzeri yorumlar yaptılar. <br/><br/>Tam da o günlerde, Ergenekon soruşturması kapsamında gözaltına alınıp sorgulandıktan sonra serbest bırakılan eski YÖK Başkanı Prof. Dr. Kemal Gürüz’ün kamuoyunu “Ergenekoncu” olmadığına inandırmak için “ben Amerikancıyım” gibi gayet “veciz” bir ifşaatta bulunması, Ergenekon konusunda kafa bulandırma heveslilerini büsbütün memnun etti. <br/><br/>* * * <br/><br/>Kestirme yolların kaza riski yüksektir. <br/><br/>Bugün Türkiye’deki mücadelenin taraflarını “Amerikancılar ile Ergenekoncular” diye tanımlayan kestirmeciler de ya kasten kafa bulandırmaya çalışıyor ya da kaza riski yüksek bir yolda seyrediyorlar. <br/><br/>Oysa çok daha basit bir tanım yapmak mümkün. <br/><br/>Türkiye’de süren mücadele, olup bitene çıplak gözle bakan herkesin görebileceği gibi, özünde bir demokrasi mücadelesi... <br/><br/>Bir tarafta, Türkiye’nin Avrupa Birliği’ne tam üye olabilecek düzeyde olgun bir demokratik yapıya ve işleyişe kavuşmasını isteyenler var; diğer tarafta, bunun olmazsa olmaz koşulu olan şeffaflaşmaya, sivilleşmeye ve çoğulculaşmaya direnenler. <br/><br/>Batı’nın bu denklemdeki yerini ise, Batı başkentlerinin “demokratik” bir Türkiye tahayyülüne destek olup olmadığına bakarak belirleyebiliriz ancak. <br/><br/>Türkiye’nin Avrupa Birliği’ne tam üyeliğin gereklerini yerine getirmesini isteyen Amerikalı ve Avrupalı aktörler, bunun ancak Türk devletinin derin dehlizlerinin karanlıktan aydınlığa çıkarılmasıyla, ordunun siyaset üzerindeki vesayetine son verilmesiyle, bu memlekette din, etnik köken, mezhep ve dile dayalı ayrımcılığın kesinkes bitirilmesiyle mümkün olacağını görüyorlar. <br/><br/>Bu nedenledir ki, Batı’nın bugünkü egemenleri –Dağı’nın yazdığı şekliyle, NATO, ABD ve AB- Ergenekon davasını önemsiyor. <br/><br/>Bu nedenledir ki, bu kanlı, karanlık örgütü kendi bünyesinden söküp atması TSK’nın Batı ile ilişkisinin sıhhati açısından elzem. <br/><br/>Tersinden söylersek, Türkiye’deki müzmin darbe sevdalıları eğitim düzeyleri, hayat tarzları ve gündelik alışkanlıkları itibariyle her ne kadar “Batılı” görünseler de, Batı’nın egemenleri arasında kendilerine müttefik bulmakta artık zorlanıyorlar. <br/><br/>Türkiye’deki demokrasi karşıtlarının kanı bugün daha ziyade Rusya’daki, Avrasya’daki otoriter rejimlerle uyuşuyor. <br/><br/>Bu kesim, aynı zamanda, Türkiye’yi Batı standartlarında bir demokrasi olmaya bir türlü layık görmeyen Batılı marjinallerden de medet umuyor. <br/><br/>* * * <br/><br/>Batı’da esamisi giderek daha az okunan bu marjinal çevrelerden en etkin olanı, hiç kuşkusuz, Amerika’da “neokonlar” (yeni muhafazakârlar) olarak bilinen sağ ideolog ve pratisyenler... <br/><br/>Washington’da Hudson Institute, American Enterprise Institute, Nixon Center benzeri düşünce kuruluşlarında çöreklenmiş bu grubun, Bush’lu yıllarda Amerikan politikaları üzerinde zamanla azalsa bile, son güne kadar süren bir etkisi vardı. <br/><br/>Neokon kodamanlar, Bush kabinesinden zaman içinde elendi elenmesine ama yönetimin iki numarası ve ağır topu Dick Cheney kanalıyla yine de azımsanamayacak bir nüfuza sahiptiler. <br/><br/>Bu çevrenin ve bu çevreyi, Türkiye’nin siyasi gidişatını etkilemek için kullanmaya çalışan bilumum anti-demokrat, ulusalcı, Kemalist işadamı, siyasetçi, akademisyen ve yazarın Washington’la yürüttükleri mekik diplomasisini yıllarca yakından izlemiş biri olarak, Şahin Alpay’ın dünkü <i>Zaman</i>’da sorduğu şu soruyu tekrarlamak istiyorum: <br/><br/>“Neokonların ‘AKP iktidarı altında Türkiye’nin ABD ve İsrail’den uzaklaşıp İranlaşma yolunda ilerlediğini’ ileri süren çok sayıdaki sözcülerinin Türkiye’de askerleri ve kamuoyunu meşru hükümete karşı bugün dahi kışkırtmaya devam ettiklerini, Ergenekoncularla örtülü bir ittifak içinde olduklarını görmeyen var mı?” <br/><br/>Alpay’ınki yerinde bir soru. <br/><br/>Ancak bu sorudaki “bugün dahi” kelimelerinin altını çizelim. <br/><br/>Evet, Amerikan neokonlarının hâlâ sesi çıkan tek tük sözcüleri ve onların Türkiye’deki ulusalcı müttefikleri, “bugün dahi” darbe kışkırtıcılığı yapan yazılarıyla Ergenekon zihniyetine hizmet ediyorlar. <br/><br/>Ama şundan emin olabilirsiniz. <br/><br/>Zamanla, bu marjinal çevrenin sesi daha da kısılacak. <br/><br/>Obama yönetiminin kritik kademelerinde, Türkiye’nin AB yolunda daha hızlı ilerlemesinin önemini çok iyi kavramış yetkililer var ve onlar neokon-ulusalcı ittifakının marifetlerini gayet iyi biliyorlar. <br/><br/>Neokonların Washington’daki nüfuzunun büsbütün kırılması Ergenekon için de başlı başına bir talihsizlik... <br/><br/>Zamanla, bunun sonuçlarını daha net göreceğiz. <br/><br/>Buna inanıyorum.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3763.htm), [web.archive.org (arşiv bağlantısı)](http://web.archive.org/web/20090304031133/http://www.taraf.com.tr:80/makale/3763.htm)
# Adliye’de ıslak bir ikindi

*Yasemin Çongar 30.01.2009*

<div class="taraf_structure_2col_1zq">
<div class="margen_n">



 <p>Avrupa’dan Asya, Asya’dan Avrupa görünmüyor. <br/><br/>Yağmur öyle bir yağmur. <br/><br/>Şiddetli değil, yoğun. <br/><br/>Sis yok... <br/><br/>Seçmeyi bilmeyen ya da belki seçim yapmak istemeyen bulutlar var. <br/><br/>Ağır, ıslak, gri bir yorgan gibi üzerimizi mi örtsünler, yoksa boşalıp tepemize mi yağsınlar? <br/><br/>Kararsızlar. <br/><br/>Ya da belki kararlı... <br/><br/>Hem bulut hem yağmur olmayı seçiyorlar. <br/><br/>Gökyüzünde asılı kalmaktan da vazgeçemiyorlar, yeryüzünü yıkamaktan da. <br/><br/>Bu halleriyle sana, bana, bize ne çok benziyorlar. <br/><br/>Selma’yla Adliye’de sıramızı bekliyoruz. <br/><br/>Zaten biz Selma’yla sık sık Adliye’de sıra bekliyoruz. <br/><br/>Selma dünyanın en güzel avukatı... <br/><br/>Çok da komik bir kadın. <br/><br/>Hem gazeteciliği içinden biliyor hem hukuku. <br/><br/>Bu memlekette gazeteciliği de hukuku da içinden bilen birinin, gülüp güldürebilmesi akıl sağlığının garantisi aslında, bir tür can simidi. <br/><br/>Kadıköy İkinci Asliye Ceza Mahkemesi’ndeki davalarımdan birinin duruşmasına gireceğiz. <br/><br/>Ergenekon hakkındaki bir yazımda suç unsuru var mı, yok mu diye... <br/><br/>Duruşma gecikiyor; benimkinden önceki davaların suskun sanıklarının, Selma’nın arada kendi deyişiyle “bıdı bıdı” yaptığı avukat arkadaşlarının, cezaevinden tutuklu getiren jandarmaların yüzündeki bıkkınlık, duruşmaların ortalama üç-dört saat gecikmesinden çok daha beter sıkıntılardan mustarip bir ruh halini ele veriyor. <br/><br/>Aramızda bu anda, burada olmak isteyen yok; öyle anlıyorum. <br/><br/>Duruşma sayesinde, dört duvarın arasından çıkmış tutuklular bile memnun görünmüyorlar hallerinden. <br/><br/>İçlerinden en fazla on sekiz yaşında gösteren, iri kıyım bedeninden beklenmeyecek kadar yumuşak bakışlı bir tanesi, pencereden Adliye’nin bahçesindeki görmüş geçirmiş çamlara adeta aşkla bakıyor; “Keşke ağaç olsaydım” der gibi bir hali var. <br/><br/>Selma’nın beni oturttuğu odadaki mahkeme memureleri, ister her sabah temizlensin, ister yıllarca tozu alınmasın görünüşü hiç değişmeyecekmiş, zira haraplığı ve kiri tabiatına işlemiş izlenimi veren küçük masalarında pembe kapaklı dava dosyalarının arasına gömülmüş halde çalışırken, “İsveççe diye bir dil var mı” diye tartışıyorlar aralarında. <br/><br/>“İsveççe yoktur yani sanmıyorum,” diyor biri, “peki ya Polonyaca?” <br/><br/>İsveççe diye bir dilin olduğuna, Polonyalıların da Lehçe konuştuğuna kısa bir tartışmadan sonra ikna oluyorlar olmasına ama “Adliye’nin sisteminde bu diller yok ki” diye hayıflanıyor içlerinden biri. <br/><br/>Çalıştıkları ortam da, kararsız bulutların pencerelerine getirdiği renkler gibi koyu gri ve kirli sarı. <br/><br/>Ama onlar mütebessim ve nazikler. <br/><br/>Biraz da, sayısı yüze varan dava dosyalarımız sayesinde tanıyorlar <i>Taraf</i>’ın yazarlarını, muhabirlerini. <br/><br/>Selma’yla dünden sonra bugün de yeni duruşmalar için, üstelik bu kez cümbür cemaat yine aynı mahkemenin kapısına geleceğimizi konuşuyoruz. <br/><br/>O sırada, pembe dosyalarda yeni bir keşif yapıp “Bak Ahmet Altan’ın üç değil dört davası varmış” diyor Selma, “bunu bana bile bildirmediler. Helal olsun; patır patır dava açıyorlar. Bize de bıdı bıdı yapmak düşüyor.” <br/><br/>Sonra, duruşmanın daha da gecikeceğini anlayınca, İstanbul Barosu’nun çalışma odasına götürüyor beni. <br/><br/>İki bilgisayar var odada, daha fazla daktilo... <br/><br/>Bilgisayarlardan birinde yazıya başlıyorum. <br/><br/>Bembeyaz saçlı bir avukat giriyor içeri; etrafına bakınıyor. <br/><br/>Yerimden kalktığımı görünce eliyle “otur” yapıyor bana; “Tabanıma tüküreyim, bilgisayar cahiliyim, daktiloların da şeridi bozuk.” <br/><br/>Bilgisayar kullanamaması mı, bunun için kendisine sövmesi mi, söverken seçtiği kelimeler mi daha şaşırtıcı, emin değilim. <br/><br/>Sonra genç bir avukat bulup hızla dikte ettiriyor dilekçesini; “Karşılığını öderim bir gün sana hanım kızım” diyor. <br/><br/>O sırada Selma arıyor, “Hadi gel artık, alacaklar bizi.” <br/><br/>Hemen almıyorlar. <br/><br/>Beklerken, genç bir ağır ceza hâkimi odasına davet ediyor bizi. <br/><br/>Şemdinli’de görev yapmış; <i>Taraf</i> okuru. <br/><br/>“Sizleri, yazdıklarınız nedeniyle buralara getirtmek ne büyük ayıp” diyor, “geçecek inşallah bu günler, değişecek bu ülke.” <br/><br/>Değişti, değişiyor, değişecek. <br/><br/>Köklerimizden bihaber, devamlılık duygumuz zayıf, plan yapma güdümüz gelişmemiş bir halde, birinden diğerine akarken geçmişten de gelecekten de kopuk yaşıyor, şimdiki zamanla o kuvvetli göbek bağımız sayesinde ayakta kalıyoruz çoğumuz. <br/><br/>Belki de bu yüzden, di’li geçmişin, cek’in, cak’ın hükmünden azade sanıyoruz kendimizi. <br/><br/>Varsa yoksa ‘yor’ bizim için. <br/><br/>Ve tabii, biraz da ‘miş.’ <br/><br/>Yağlıboya kokan mahkeme salonuna girince bunu daha iyi anlıyorum; bize daha çok ve daha inandırıcı cek-cak’lar lazım. <br/><br/>Karanlık, ıslak bir İstanbul ikindisinde Kadıköy Adliyesi’nde bekleşen karamsar çehrelerin, bu ülkede derinden derine, kim ne kadar direnirse dirensin devam eden değişimin önlenemeyeceğine ve çok daha iyi bir geleceği getireceğine inanması lazım. <br/><br/>Duvarlarının gıcır boyası, benim kuşağımın ailesi orta halli çocuklarının kahvaltıda bir numaralı zulüm aracı olarak bellediği, siz deyin ‘somon,’ ben diyeyim ‘şahsiyetsiz şeftali’ renkli vitamin tabletlerinin suda erirkenki halini hatırlatan mahkeme salonunda, basın davalarından başını alamayan kadın hâkimle, onun basın davalarından başını alamaması için canla başla çalışan erkek savcıya bakarken bunu düşünüyorum. <br/><br/>Bir de, bu tuhaf rengi hiç sevmediğimi... <br/><br/>Neyse ki dışarıda ağır, ıslak, gri bulutlar var.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3781.htm), [web.archive.org (arşiv bağlantısı)](http://web.archive.org/web/20090228151504/http://www.taraf.com.tr:80/makale/3781.htm)
# Türkiye’nin sahici başbakanı

*Yasemin Çongar 04.02.2009*

<div class="taraf_structure_2col_1zq">
<div class="margen_n">



 <p>Üslup içeriktir. <br/><br/>Sadece konuşurken, yazarken değil... <br/><br/>Susarken de öyledir. <br/><br/>Vücut dilinin kemiği yoktur çünkü. <br/><br/>Siz susarsınız; gövdeniz, elleriniz, gözleriniz susmaz... <br/><br/>Siz sessizken aslınızı onlar anlatır. <br/><br/>Sahici misiniz, sahte mi? <br/><br/>Susmakla saklayamazsınız. <br/><br/>Ağzınızı açtığınızda da durum değişmez. <br/><br/>Suflörünüzün söylediklerini de tekrarlasanız, ezberden de konuşsanız, anlık bir feveran içinde de olsanız kelimelerinizden ziyade üslubunuzdur sizi ele veren. <br/><br/>Sözlerinizin arkasına saklanamazsınız. <b><br/><br/>* * *</b> <br/><br/>Türkiye’nin başbakanı sahici bir adam. <br/><br/>Bakın, “hesapsız” demiyorum... <br/><br/>Yontulmamışlıktan, el değmemişlikten, kendine hâkim olamamaktan, düşünmeden davranmaktan söz etmiyorum. <br/><br/>Tam tersine... <br/><br/>Recep Tayyip Erdoğan siyasi refleksleri genelde çok kuvvetli; bazen doğru, bazen yanlış çıksa da siyasi öngörüleriyle hareket eden; bazen cesaretiyle hayran bıraksa, bazen ürkekliğiyle ürkütse bile her iki tavrı da ince hesaplara dayandıran bir adam. <br/><br/>Ve bence, Recep Tayyip Erdoğan bütün bu özellikleriyle birlikte sahici bir adam. <br/><br/>* * * <br/><br/>Başbakan son günlerde iki hayırlı iş yaptı. <br/><br/>Birinde muhatabı Şimon Peres’ti, diğerinde Çetin Altan. <br/><br/>İsrail’in Nobel Barış Ödülü sahibi cumhurbaşkanına çıkışırken de izledim onu... <br/><br/>Türkiye’nin dev yazarına Kültür ve Sanat Büyük Ödülü’nü verirken de. <br/><br/>Davos’taki “van minıt”larını da dinledim Aya İrini’deki “deniz yıldızları”nı da... <br/><br/>Kelimeleri kadar üslubuna da dikkat ettim. <br/><br/>Konuşurken vücuduna baktım, susarken vücuduna baktım. <br/><br/>Ve gerek Peres’e öfkesinde, gerek Altan’a saygısında, o öfkeyi ve o saygıyı her iki olayın ima ettiği siyasi anlamın, muhtemel popülist hesapların ve diplomatik inceliklerin ötesine taşıyıp hakikaten inandırıcı, hakikaten kalbî kılan bir sahicilik gördüm. <br/><br/>* * * <br/><br/>Davos’ta kopan fırtınanın siyasetteki izdüşümü üç boyutlu... <br/><br/>Birincisi, Erdoğan’ın, herhalde savunma psikolojisiyle saldırganlaşan Peres karşısında sinmeyi ve toplantının yöneticisi tarafından susturulmayı reddederek Türkiye halkının Gazze konusundaki iç sesini dünyaya en yüksek perdeden duyurmasının, sadece bu memlekette ve bölgede değil, esasen uluslararası düzeyde yarattığı yankıdır. <br/><br/>Bu yankıya dikkat edin; içinde gurur var, saygı var, tasvip var, gıpta var. <br/><br/>İkinci boyut, Erdoğan’ın Davos’ta verdiği mesajın özünü ilgilendiriyor. <br/><br/>Türkiye Başbakanı orada, sadece Gazze’deki insanlık ayıbını kınamakla kalmadı; bu ayıbı durdurmak için devreye girmekte geciken dünya devletlerine de teessüfünü bildirdi ve bunu yaparken, bu ayıbın bir “Yahudi ayıbı” gibi yansıtılmasına karşı gayet net konuştu. <br/><br/>Erdoğan’ın Davos’taki mesajı, bu boyutuyla, doğru ve yerindeydi ve yine sadece bu memlekette ve bölgede değil, esasen uluslararası düzeyde haklı bulundu. <br/><br/>Üçüncü boyutsa iç siyaset boyutudur... <br/><br/>Başbakan’ın Davos’taki resti, bir yanıyla, partisine anketlerde birkaç puanlık sıçrama sağlayacak kadar etkiliydi; AKP teşkilatı bu etkiyi hızla iç siyasete tahvil etti. <br/><br/>Öte yandan, Erdoğan’ın Peres’in yüzüne doğruları söylemesinden anlaşılabilir bir rahatsızlık duyan İsrail devletiyle ABD’deki Yahudi derneklerinin tepkisi, AKP’ye düşman çevre tarafından katlanıp katmerlenerek Türkiye’de tedavüle sokuldu. <br/><br/>Erdoğan’ı Batı nezdinde “Erbakanlaştırma” gayretlerinde başarısız kalmanın acısını yıllardır içinde taşıyan bu malum çevre, Davos’ta aldığı riskten medet umup Başbakan’ı yıpratmak istedi ama bunun da nafile bir çaba olduğu görüldü, görülüyor. <br/><br/>Nitekim, Erdoğan’ın Davos’taki tavrı, tam da Cengiz Çandar’ın dünkü <i>Radikal</i>’de yazdığı gibi, Türkiye’yi Arap ve Müslüman dünyada “moral liderlik” konumuna taşımakla kalmadı; Erdoğan’ın konuşmasına dikkat edenler, Türkiye’nin bu moral liderliği, yine Çandar’ın vurgusuyla, “dinî kimliği” ile değil, “insani ve demokratik değerler” üzerinden üstlendiğinin farkına vardılar, varıyorlar. <br/><br/>* * * <br/><br/>Amma ve lakin ben bu yazıyı bunları anlatmak için yazmıyorum. <br/><br/>Ben, Erdoğan’ın Davos’taki çıkışının etkisini, özünde, bazılarının “Kasımpaşalılık” diye aşağılamaya çalıştığı sahiciliğinde görüyorum. <br/><br/>Birkaç kelimelik İngilizcesi ile kendisine hakkaniyetli davranılması için çırpınarak, kolunu tutmak isteyenin kolunu tutarak, Peres karşısında bir anda “siz”den “sen”e kayarak, hatta arada “Tevrat’ın altıncı maddesinde der ki” gibi tuhaf sözler de sarf ederek gösterdiği tepkinin içeriği ne kadar sahiciyse, Erdoğan’ın üslubu da o kadar sahiciydi. <br/><br/>Ve bu, bende saygı uyandırıyor. <br/><br/>Zira çeyrek yüzyıldır süren iç savaşında kendi çocuklarını kendi çocuklarına öldürtegelmiş eli kanlı bir devletin başbakanı olarak Gazzeli çocukların hesabını sormasındaki ironiyi nihayete erdirecek olanın da, esasen Erdoğan’ın tepkisinin sahiciliği olduğuna inanıyorum. <br/><br/>Erdoğan’ın, Davos sonrasında Nasrallahlaşmak ya da Chavezleşmek yerine, bölgede ve dünyada sahici bir “moral lider” olarak kabul görmesinin koşulunu, bu çıkışındaki “insani ve demokratik” özü, Kürt meselesinde atacağı adımlara da taşımasında görüyorum. <br/><br/>* * * <br/><br/>Davos’taki çıkışındakine benzer bir ironi, Erdoğan’ın Aya İrini’deki konuşmasında da vardı. <br/><br/>Başbakan, “Türkiye artık Çetin Altan’ı 300 kez mahkeme kapılarına çağıran ülke değildir” derken, <i>Taraf</i>’ın ve Ahmet Altan’ın biriken dava dosyaları gözümün önüne geldi ister istemez ve “Doğru” dedim içimden, “Türkiye artık Çetin Altan’ı değil, Çetin Altan’ın oğlunu, oğullarını mahkeme kapılarına çağıran ülke.” <br/><br/>Ama bu ironi Erdoğan’ın konuşmasının güzelliğini eksiltmedi. <br/><br/>Metin yazarının kaleminden çıkma “Doğu’nun yaralarını sarmak... Batı’nın ortak değerlerinde buluşmak... çetelerle mücadele etmek... daha gidecek çok yolu olmak” ve Çetin Altan’ın yıllardır “gör dediği” gibi “Türkün Türke propagandasına saplanmamak” vurguları, Başbakan’ın ağzında hakikaten inandırıcı geldi bana. <br/><br/>Zira, daha sonra Çetin Altan kürsüde konuşurken, sahnenin bir kenarında esas duruşta beklediğini fark ettim Erdoğan’ın. <br/><br/>Ve onun o sessiz, o dinleyen halinde sahici bir saygı gördüm.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3865.htm), [web.archive.org (arşiv bağlantısı)](http://web.archive.org/web/20090430092013/http://www.taraf.com.tr:80/makale/3865.htm)
# Komutanlar, Selocanlar, Gazeteciler

*Yasemin Çongar 13.02.2009*

<div class="taraf_structure_2col_1zq">
<div class="margen_n">



 <p>Duydunuz değil mi? <br/><br/>Tıs. <br/><br/>Farkındasınız değil mi? <br/><br/>Tıs. <br/><br/>Duymamak mümkün mü? <br/><br/>Bunca gürültücü bir sessizliğin, bu kadar yüksek perdeden bir susuşun farkında olmamak mümkün mü? <br/><br/>Hasan Cemal’in dün yazdığı gibi... <br/><br/>“Gerçek demokrasilerde, T<i>araf’</i>ınkine benzer bir haber ortalığı toz duman eder, medya ve siyaset dünyasını ayağa kaldırır. Bizde ise sessizlik hâkim. Ne yazık!” <br/><br/>Hasan Cemal’in sözünü ettiği haber malum. <br/><br/>Bugün ikisi de Ergenekon tutuklusu olan eski Jandarma İstihbarat Başkanı Emekli Tuğgeneral Levent Ersöz ve Jandarma İstihbarat Başkanlığı Teknik Takip Daire Başkanı Albay Atilla Uğur’un, bugün adının önüne “Ergenekon zanlısı” ibaresi düşülmüş dönemin Jandarma Genel Komutanı Orgeneral Şener Eruygur adına, Çukurova Holding Yönetim Kurulu Başkanı ve medya patronu Mehmet Emin Karamehmet’le yaptığı görüşmenin tutanakları üç gün önce <i>Taraf’</i>ta yayımlandı. <br/><br/>Türkiye’de askerin üzerine vazife olmayan ve gerçek bir demokraside suç sayılacak etkinlikler içinde olduğunun; iş dünyasıyla bir tahakküm-biat ilişkisi kurduğunun; medyayı yönetmek, yönlendirmek, kullanmak istediğinin ve bunu çoğu zaman başardığının kanıtıydı o tutanaklar. <br/><br/>Dahası, Jandarma’nın Karamehmet’in sahibi olduğu Turkcell üzerinden yasadışı dinleme yaptığı kuşkusunu doğuran ve bu kuşkunun doğrulanması halinde taraflar hakkında “lisans iptali” dahil cezai işlem gerektirebilecek bir bölüm de içeriyordu. <br/><br/>Hasan Cemal gibi, toplamı iki elin parmaklarını geçmeyecek sayıda köşe yazarı bu haberin önemini, anlamını kavrayan ve birçoğu da habere konu tutanakların ima ettiği suçların üzerine gidilmesini isteyen yazılar kaleme aldı. <br/><br/>Diğerleri sustu. <br/><br/>Susmayan yazarların gazeteleri de sustu. <br/><br/>Hatta o gazetelerden birinin yöneticisi bu konuda susmayı açıkça savundu. <br/><br/>Peki neden? <br/><br/>Türkiye’de gazeteci milletinin mensubu olup da bu sorunun cevabını bilmeyen yok. <br/><br/>Ama büyük bir iyi niyetle, adı “gazete” olan kâğıt tomarlarını “gazete” sanan okurların hepsi cevabı biliyor mu ya da ne kadarını biliyor, ondan emin değilim. <br/><br/>Siz, mesela, bu satırları okurken “Bilmez miyim” diyorsunuzdur belki; orduyu “dokunulmaz” bellemiş gazete yöneticilerinden, Jandarma’nın medya üzerinde baskı kurma girişimini yazmalarını, bunu sorgulamalarını beklemeyecek kadar tanıyorsunuzdur ülkenizin basınını... <br/><br/>Ama sessizliğin tek nedeni acaba bu mu? <br/><br/>Yoksa kendilerinin ve/veya patronlarının da aynı kirli ilişkinin göbeğinde olduklarını bildikleri için mi susuyor gazete yönetmenleri? <br/><br/>Yoksa, bir medya patronunun Jandarma Genel Komutanlığı’nda, “komutanım” diye hitap ettiği bir albayla bir generale tekmil vermesini; medya grubunda kimi çalıştıracağı konusunda emir almasını; adı “gazeteci” olan bazı grup mensuplarının telefon numaralarını “haber” ilişkisi olmadığı apaçık bir işbirliğinin “güvenilir” irtibat elemanı olarak Jandarma’ya sunmasını anlatan tutanaklar çok mu tanıdık geliyor bazılarına? <br/><br/>Bir tür “dejavu” duygusu mu yaşıyorlar, dersiniz? <br/><br/>Mehmet Emin Karamehmet’in bu ibretlik görüşmesinin kayda alınmış olmasına gizli gizli içerliyor ve yarın öbür gün kendilerinin ve/veya patronlarının benzer karargâhlarda, benzer komutanlarla, benzer üslupta yaptığı konuşmaların kayıtlarının da ortalığa dökülmesinden mi çekiniyorlar? <br/><br/>Sessizliklerinin nedeni bu korku mu? <br/><br/>Ya da belki aslında içten içe isyan ettikleri ama envai sektördeki çıkarları sayesinde bir türlü itiraz edemedikleri bu tahakküm-biat ilişkisinin orta yerinde olmanın utancı mı onları susturan? <br/><br/>Ar duygusunun sessizliği mi bu, eyvah duygusunun mu? <br/><br/>Her iki durumda da, bu ülkede medyanın çok geniş bir kesiminin, iktidarın çelik çekirdeğini oluşturan üniformalı güçlerden bir türlü bağımsızlaşamadığını anlatan bu suskunluğun başka nedenleri de mi var acaba? <br/><br/>Gazetecilerin Mehmet Emin Karamehmet’e, <i>Taraf’</i>ın yayımladığı tutanaklardaki o unutulmaz cümlelerin üzerine düşürdüğü şaibeden kurtulması için çağrı yapmamalarının ticari bir nedeni de mi var? <br/><br/>Neydi o unutulmaz cümleler? <br/><br/>“Komutanım da buradayken belirtmek istiyorum. Turkcell ile ilişkilerimiz çok güzel devam ediyor. Bunun için de teşekkür etmek istiyorum. Aşağıdaki arkadaşlarla da gayet iyi ilişki içindeyiz.” <br/><br/>O dönem Jandarmanın “telekulak” sorumlusu olan, bugünün Ergenekon tutuklusu emekli albayın bu cümleleri, Mehmet Emin Karamehmet’in “Turkcell operatörünü Jandarma’nın emrine sunup cep telefonlarının mahkeme kararı olmaksızın dinlenmesine izin verdiği” şaibesini yaratmıyor mu? <br/><br/>Görevi bu şaibenin üzerine gitmek, Karamehmet’e “Bu şaibeden kendini kurtar” çağrısı yapmak olması gereken gazete yöneticilerinin dut yemiş halinin nedeni “ilanlarımız kesilir” kaygısı mı? <br/><br/>Bu kadar mı bağımlılar Turkcell reklamlarına? <br/><br/>Gazetecilik refleksinden, sorumluluğundan, ahlakından daha mı önemli o reklamların sağladığı gelir? <br/><br/>Apoletlileri seviyorlar, onlardan korkuyorlar, onların sözünün dışına çıkamıyorlar; anladık. <br/><br/>Selocanlardan da mı korkuyorlar? <br/><br/>Sarı antenli maskotlara biat ediyor olmak hiç mi garip gelmiyor onlara?</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4007.htm), [web.archive.org (arşiv bağlantısı)](http://web.archive.org/web/20090912053741/http://www.taraf.com.tr:80/makale/4007.htm)
# “Doğru” ile “iyi” arasında Obama - 1

*Yasemin Çongar 18.02.2009*

<div class="taraf_structure_2col_1zq">
<div class="margen_n">



 <p>“Önce devlet, sonra akıl” tercihinden mustarip Türk diplomasisi, en iyi ihtimalle marazi bir uyuşukluğa daha ileri vakalarda ise tam bir körleşmeye yol açan bu ikilemden kendini kurtaramadığı ölçüde başarısız oluyor. <br/><br/>Aklını milliyetçi önyargılara ipotek etmeyi reddeden diplomatlar, Hariciye’nin dünü gibi, bugününde de gri bir çakıltaşı yığınının arasına hasbelkader karışmış kristaller gibi ışıldıyorlar ışıldamasına ama onların pırıltısı, bir bütün olarak bu ülkenin dış politika teknisyenliğine yansımıyor. <br/><br/>Amerika’da Barack Obama’nın başkan seçilmesinin Türk diplomasisi üzerinde “orta ölçekli bir felaket” etkisi yapması büyük ölçüde bundandı. <br/><br/>2007 ve 2008’in ilk yarısındaki mesailerinin büyük bölümünü “Obama’nın hiç şansı yok” terennümünü birbirlerine ve daha da beteri, kendilerine kulak veren siyasetçilere tekrarlayarak geçiren diplomatlar, Beyaz Ev’de görmek istedikleri şahsın, şansı seçim yarışının başından beri sıfıra yakın olan Cumhuriyetçi aday John McCain olduğunu âlemden gizleme zahmetini bile göstermediler çoğu zaman. <br/><br/>Dürüstlüğü, demokratlığı, dobralığı seçim malzemesi yapan bir politikacının, siyasi ve diplomatik kültürü bu bileşenler üzerine kurulmamış bir devlete iyi müttefik olamayacağı kabulü, Obama’yı Ankara nezdinde “istenmeyen aday” kıldı. <br/><br/>Ermeni Soykırımı’ndan söz etmekle kalmayıp bundan söz etmeyi ahlaki bir tercih olarak da savunan bir adamın Beyaz Ev’e yerleşmesi olasılığı devletimizi korkuttu. <b><br/><br/>Gül ve Erdoğan’a mesajlar</b> <br/><br/>Korkunun hayata faydası yok. <br/><br/>“Başkan Obama” gerçeğiyle yüzleşen Türk Hariciyesi son üç buçuk aydır, daha önce diyalog kurmak için yeterince çaba göstermediği genç liderle yakınlaşmaya çalışıyor. <br/><br/>İşin vahim tarafı şu: <br/><br/>Washington gibi, uluslararası gündemdeki hemen her konuyla ilgili olarak diplomasi yürütmenin sadece mümkün değil, gerekli de olduğu bir başkentte görev yapan Türk diplomatları, senelerdir yaptıklarından daha da yoğun biçimde bütün zaman, enerji ve becerilerini tek bir konuya harcıyorlar. <br/><br/>Bugünlerde Ankara, ABD’deki yeni yönetimden öncelikli beklentisini, dünya politikasının ve ikili ilişkilerin geniş kapsamını hiçe sayarcasına şu biricik cümlede özetleyebiliyor: <br/><br/>“Yeter ki Obama ‘soykırım’ demesin.” <br/><br/>İşte bu ortamda, Barack Obama’nın Cumhurbaşkanı Gül ve Başbakan Erdoğan’ı arayarak verdiği mesajlar önemli. <br/><br/>Bir kere, ABD Başkanı hem Gül’ü hem Erdoğan’ı arayıp ikili işbirliğine verdiği önemi açıkça ifade etmekle, her iki liderle de yakın diyalog yürüteceğini gösterdi; Washington’ın yeni dönemde, Türkiye’yle üst düzey temasını, Erdoğan üzerinden kurmakla yetinmeyip Gül’ün de devrede kalmasını isteyeceği anlaşıldı. <br/><br/>Obama’nın Avrupa Birliği vurgusu da önemliydi. <br/><br/>Yeni Amerikan yönetiminin Ankara’ya bu konudaki desteğinin Bush dönemindekinden daha net ve daha üst perdeden olmasını bekleyebiliriz. <br/><br/>Gerek Obama’nın Avrupa Birliği projesine Bush’a nazaran daha fazla sempati duyması, gerekse Avrupa’nın Obama’ya, dolayısıyla da ondan gelecek telkinlere çok daha yumuşak bakması bu beklentiyi besliyor. <br/><br/>Obama’nın Gül ve Erdoğan görüşmelerindeki diğer önemli nokta, Amerikan Başkanı’nın Türkiye’nin bölgesindeki önemli rolünün altını çizmesiydi. <br/><br/>Bu kapsamda, özellikle Erdoğan’a söylediği “Ortadoğu’da barış sürecinde şahsınızın liderliği hayati önem taşıyor. Amerika, Türkiye’nin hassasiyetlerini her zaman anlayışla karşılıyor” sözü, Obama’nın “one minute cevabı” sayılabilir. <br/><br/>Obama, mealen “Erdoğan’ın Davos çıkışının sebeplerini anlayabiliyoruz ve bölgedeki yapıcı rolünü bu çıkıştan sonra da sürdürmesinden yanayız” demiştir.<b> <br/><br/>Soykırım için ne diyecek?</b> <br/><br/>Son olarak, Obama’nın Türkiye ile birçok konuda işbirliği niyetini anlatırken “Ermenistan’la ilişkiler başta olmak üzere” ifadesini kullanmasının altını çizebiliriz. <br/><br/>Bu mesaj, Ankara-Erivan ilişkilerinin normalleşmesine gönderme yaparken, soykırım tartışmasının gerek bu normalleşme sürecini gerekse Türk-Amerikan ilişkilerini sekteye uğratmasına karşı bir anlayış da içermektedir. <br/><br/>Peki, bundan ne sonuç çıkarmalıyız? <br/><br/>Acaba Türk diplomasisinin “Soykırım derseniz ilişki onulmaz bir yara alır” mesajı yerini buldu ve Obama’yı bu konuda bilinen siyasi tutumundan ve ahlaki tercihinden uzaklaştırdı mı? <br/><br/>Sanmıyorum. <br/><br/>Washington’dan kulağıma gelenler, Obama’nın 24 Nisan’da yayımlayacağı Anma Günü Mesajı’nda “soykırım” kelimesini kullanmaktan henüz vazgeçmediği yönünde. <br/><br/>Başkan’ın açıklamasında bir yandan “Osmanlı Ermenilerinin soykırıma maruz kaldığı yönünde Amerikan belgelerine de yansımış genel bir kabul”e değinmesi, bir yandan da bu konuda ne kendisinin ne de Kongre’nin yetkili olduğunu ifade etmesi mümkün. <br/><br/>Obama şöyle diyebilir: <br/><br/>“Bu konuda hüküm vermek ne Amerikan Başkanı olarak benim ne de Amerikan Kongresi’nin üzerine vazifedir. Tarihte yaşanan acılara ilişkin ortak bir anlayış ancak Türkiye ile Ermenistan’ın diyalogu yoluyla, iki ülke tarihçilerinin, siyasetçilerinin katılımıyla, en önemlisi de iki ülke halklarının vicdanlarında oluşabilir.” <br/><br/>Böylece Obama, selefleri gibi soykırımın tanımını yapıp adını vermemek yerine, “soykırım” kelimesini telaffuz etse de bunu bir “hüküm” olarak dayatmayan, hatta Kongre’yi bunu yapmaktan açıkça caydıran bir tutum almış olur. <br/><br/>Ancak böyle bir ifadenin bile, Türkiye’de milliyetçi bir öfke dalgasına neden olabileceğini hesaplayan Amerikalı yetkililer de var ve yeni başkanı eski açıklamaların bir adım bile ötesine geçmemesi konusunda uyarıyorlar. <br/><br/>Buradaki sorun ise eski tavrı sürdürmenin Obama’nın kişiliğine aykırı düşmesi değil sadece... <br/><br/>“Başkan, Türkiye ile ilişkileri ‘iyi’ götürmek ve Türk-Ermeni yakınlaşmasını zorlaştırmamak adına ‘doğru’ bildiğini söylemekten imtina etse bile,” diyor bir Amerikalı diplomat, “sonrasında ne olacak, Kongre’yi nasıl durduracağız?” <br/><br/>Dönüp dolaşıp aynı çıkmaza varıyoruz velhasıl. <br/><br/>“Önce devlet, sonra akıl” çıkmazına. <br/><br/>(Bu konuya devam edeceğim.)</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4076.htm), [web.archive.org (arşiv bağlantısı)](http://web.archive.org/web/20090430092043/http://www.taraf.com.tr:80/makale/4076.htm)
# “Eve dönüş” için uluslararası plan

*Yasemin Çongar 24.02.2009*

<div class="taraf_structure_2col_1zq">
<div class="margen_n">



 <p>Güneydoğu’daki DTP’li belediyelerin AKP’ye geçmesini sağlamak, Başbakan Erdoğan’ın 29 Mart seçimlerindeki en önemli hedeflerinden biri. <br/><br/>Erdoğan bu amaçla, günlerdir bölgedeki Kürt seçmenlere sesleniyor; “3 H” formülüyle “hukuk, hizmet, hürriyet” vaat ediyor. <br/><br/>Ancak her ne kadar seçim mitinglerinde bunu öne çıkarmasa da, Başbakan’ın kafasında bölgenin asıl ihtiyacı olan “barış”ın yolunu açmaya yönelik bir plan da var. <br/><br/>ABD ve Avrupa Birliği’nin haberdar olduğu ve destek verdiği plan, Irak Kürdistan Bölgesel Hükümeti Başkanı Mesud Barzani’nin Kürdistan Demokrat Partisi’nden (KDP) yetkililerle bölgedeki PKK sorumluları arasındaki görüşmelerde olumlu bir sonuç alınırsa yürürlüğe konabilecek. <br/><br/>Bu görüşmelerin amacı, PKK’yı silah bırakıp dağdan inmeye ikna etmek. <br/><br/>Örgütün buna ikna edilmesi için, bir yandan Türk Silahlı Kuvvetleri’nin süren operasyonlarıyla askerî baskı uygulanıyor, bir yandan da “kısmi” ya da “parça parça genel af” formülü henüz hiçbir resmî ağızdan telaffuz edilmese bile gündemde tutuluyor.<br/><br/>Bağdat’taki merkezî Irak hükümeti ile Erbil’deki Kürdistan Bölgesel Hükümeti’nin PKK’nın ülkedeki silahlı varlığına son vermeye yönelik önlemleri de planın kritik bir parçası. <br/><br/>Bu çerçevede, bölge ülkelerinin tümünden Kürt partilerinin katılacağı, Avrupa’dan ve Amerika’dan gözlemcilerin davet edileceği bir konferans düzenlenmesi gündemde. <br/><br/>Bu konferansta, bir “Kürt Silahsızlanma Manifestosu” yayınlanması ve bu yolla PKK’nın silah bırakmasının talep edilmesi planlanıyor.<b> <br/><br/>Siftah Emre Taner’den</b> <br/><br/>Türkiye’nin Irak Özel Temsilcisi Murat Özçelik aracılığıyla Erbil’deki Bölgesel Hükümet ile temaslarını yoğunlaştırması, nihai amacı PKK’yı dağdan indirmek olan uluslararası planın hayata geçmesini de kolaylaştıran bir diplomatik yumuşama yarattı. <br/><br/>Milli İstihbarat Teşkilatı (MİT) Müsteşarı Emre Taner’in, Barzani ile birkaç yıldır yürüttüğü gizli görüşmelerde siftahı yapılan “eve dönüş” adımları böylece hızlanma yoluna girdi.<i> <br/><br/>Taraf</i>’ın gerek Bağdat ve Erbil’deki yetkililerden, gerekse Genelkurmay Başkanlığı dahil olmak üzere Ankara’daki resmî çevrelerden edindiği bilgiler bu planın giderek olgunlaştığını <i>teyit</i> ediyor.<b> <br/><br/>TSK’nın istihbarat raporu</b> <br/><br/>Türk Silahlı Kuvvetleri’ne ait 20 Ocak 2009 tarihli İç İstihbarat Raporu’nda da, PKK’yı silah bırakmaya ikna etmeye yönelik son gelişmeler sıralandı. <br/><br/>Rapor, “PKK-KONGRA-GEL ve müzahir unsurların Irak kuzeyindeki faaliyetleri ile ilgili olarak edinilen bilgiler”i şöyle aktarıyor: <br/><br/>“ KDP’nin, terör örgütünün de dahil edildiği veya gıyabında diğer Kürt partilerinin katılımıyla bir Kürt konferansı düzenleyerek, örgüte ‘silah bırakma’ çağrısında bulunmayı planladığı, <br/><br/>Terör örgütü ve KDP üst düzey sorumluları arasında sürdürülen son görüşmelerde;<br/><br/>- Türkiye’nin ikna edilerek dağdaki teröristlere yönelik genel af çıkartılması ve terör örgütünün silah bırakmasının sağlanması, tepki çekmemek amacıyla affın parça parça çıkartılarak orta vadede silah bırakmasının gerçekleşmesi, <br/><br/>- Türkiye ile Avrupa ülkelerinin ikna edilerek terör örgütü üst yönetiminin Irak’tan Avrupa’ya gönderilmesi konularının gündeme geldiği ve büyük ölçüde uzlaşma sağlandığı... öğrenilmiştir.”<br/><br/>Aynı raporda, KDP ile PKK arasında “büyük ölçüde uzlaşma” sağlandığı ifade edilen bu hususlara ilişkin Genelkurmay Başkanlığı görüşü yer almamakla birlikte, raporun “değerlendirme” bölümünde, “Her ne kadar örgüt ile KDP arasında yapılan görüşmelerde silah bırakılması yönünde uzlaşma sağlandığı ifade edilse de, şu an için böyle bir sonucun erken olduğu değerlendirilmektedir” ifadesi dikkat çekiyor.<b> <br/><br/>Kürt Konferansı’nı “bekle-gör”</b> <br/><br/>Ankara’nın gerek siyasi hükümet gerekse başta MİT olmak üzere sivil bürokrasi çevrelerinde, KDP’nin PKK’yı silah bırakmaya ikna etmeye yönelik temaslarının teşvik edildiği söylenebilir. <br/><br/>Ancak hükümet yetkilileri “kısmi” ya da “parça parça genel af” için “yeşil ışık” anlamına gelebilecek bir açıklamadan bu aşamada özenle kaçınıyor, hatta tam tersi yönde ifadeler kullanıyorlar. <br/><br/>Buna karşın, eyleme karışmamış PKK unsurlarına kovuşturmaya uğramaksızın “eve dönüş” imkânı sağlanması uygulaması sessiz sedasız sürdürülüyor ve Ankara’daki yetkililer, silah bırakmaları halinde çok sayıda örgüt mensubunun bu uygulamadan yararlanabileceğini teyit ediyor. <br/><br/>Yukarıda alıntı yaptığımız rapor ise, Genelkurmay Başkanlığı’nın KDP-PKK temaslarını yakın takibe aldığını ve bu sürece açık destek vermese bile, en azından engelleme amaçlı somut bir girişim içinde olmadığını kanıtlıyor. <br/><br/>Özetle, Ankara’nın resmî tutumu, şu an için KDP’nin çabalarının, özel olarak da “silahsızlanma” çağrısı yapması beklenen Kürt Konferansı’nın sonuç verip vermeyeceğini “bekleyip görmek” olarak tarif edilebilir.<strong> <br/><br/>İki aydır yoğun temas var</strong><i><strong> <br/><br/></strong>Taraf</i>’ın Erbil’deki muhabiri ve bölgedeki gelişmeleri en iyi izleyen gazetecilerden biri olan Çetiner Çetin’in aktardıkları da, 20 Ocak 2009 tarihli TSK raporundaki saptamalarla örtüşüyor. <br/><br/>Çetin’in bölge kaynaklarından edindiği bilgiye göre, söz konusu Kürt Konferansı’nın uluslararası katılımla düzenlenmesi ve bu konferansta PKK’ya da doğrudan çağrı yapacak bir “Kürt Silahsızlanma Manifestosu” yayınlanması için temaslar özellikle son iki ay içinde hızlandırıldı.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4175.htm), [web.archive.org (arşiv bağlantısı)](http://web.archive.org/web/20090503004840/http://www.taraf.com.tr:80/makale/4175.htm)
# Devleti doğuran biziz... Hatırlatma zamanı...

*Yasemin Çongar 27.02.2009*

<div class="taraf_structure_2col_1zq">
<div class="margen_n">



 <p>Seni doğurdum. <br/><br/>Hayatımdaki en önemli varlıksın şimdi. <br/><br/>Oysa, anneliği benimsediğim söylenemez. <br/><br/>Anne olma hallerini becerebildiğimden pek emin değilim. <br/><br/>Eksiklik mi bu? <br/><br/>Sorumsuzluk mu? <br/><br/>Belki de... <br/><br/>Ama her ilişki gibi, anne-çocuk ilişkisine de tersinden bakmak mümkün ve hatta gerekli bence. <br/><br/>Seni doğurdum. <br/><br/>Ama beni anne yapan sensin. <br/><br/>Hayatlarımızın birbirine dokunduğu her an beni “anne” olarak yeniden doğuran sensin. <br/><br/>Benim anne olma hallerim değil önemli olan, önemli olsan sensin. <br/><br/>Anneliğin gizli gururu, kolay neşesi, tükenmez endişesi hep içimde... <br/><br/>Ama bendeki bu hislerin bin bir tezahüründen çok daha önemli olan şey, senin gururun, senin neşen, senin endişen... <br/><br/>Ben senin sebeb-i hayatınsam, sen de anne olmamın sebeb-i hikmetisin. <br/><br/>* * * <br/><br/>O adam bir yazar. <br/><br/>Şimdi yazıyor. <br/><br/>İyi yazmaya çalışıyor. <br/><br/>Bence, yazarlığından ziyade yazıyı önemsediği ölçüde başarıyor bunu. <br/><br/>Yazarın yazıyla ilişkisine tersinden bakmak da sadece mümkün değil, gerekli zira. <br/><br/>Yazar olma halini ne kadar benimserse benimsesin, biliyor ki, onun yazarlık halleri değil geriye kalacak olan... <br/><br/>Geriye kalacak olan şey, aynı zamanda birinci derecede sorumlu olduğu şey. <br/><br/>Yazının kendisi yani. <br/><br/>Yazıyor. <br/><br/>Ve her yeni yazısı, yazar olarak yeniden doğuruyor onu. <br/><br/>* * * <br/><br/>İlişkilere tersinden bakmayı denemek yararlı bir oyun. <br/><br/>Mümkün değil sadece, gerekli de. <br/><br/>Devlet-vatandaş ilişkisi için de yapabilmeliyiz bunu. <br/><br/>Devleti yapan vatandaştır, diyebilmeliyiz. <br/><br/>Ben, sen, o, biz, siz, onlar... hepimiz. <br/><br/>Bu devleti doğuran biziz. <br/><br/>Devletliğini asıl, vatandaşını ikincil sayan bir devlet iyi bir devlet değil. <br/><br/>Devlet olma hallerini vatandaşından daha fazla önemseyen bir devlet, iyi devletlik yapamıyor. <br/><br/>Genel müdürler, müsteşarlar, generaller, bakanlar biz olduğumuz için var olduklarını unuttukları anda, devletin işlerini de aksatmaya başlıyorlar. <br/><br/>Görevlerinin vatandaşa hizmet olduğunu; bu hizmetin karşılığını vergilerimizle ödediğimiz için o koltuklarda oturduklarını, o makam arabalarına bindiklerini, o apoletleri taktıklarını unuttukları anda devlette yanlışlar da başlıyor. <br/><br/>Demek ki, hatırlatmalıyız. <br/><br/>Vatandaşın devletle arasındaki tabiyete bu ülkede bize hep öğretildiğinin aksine tersinden bakmalı; demokrasilerin “hizmetkâr” devletle “egemen” vatandaş arasındaki ilişki üzerinde yükseldiğini hatırlamalıyız. <br/><br/>Vatandaşının gururunu, neşesini, endişesini her şeyin üstünde tutmanın asli görevi olduğunu unutan bir devlete güvenmeyeceğimizi söylemeliyiz. <br/><br/>* * * <br/><br/>Ekrana bakıyorum, faciaya... <br/><br/>Düşen uçağın üç parçaya ayrılmış gövdesinden çıkarılan yaralıların sedyelerle taşındığını görüyorum. <br/><br/>Enkazın yanı başında, yerde üzeri örtülü cesetler yatıyor. <br/><br/>Kazadan kurtulan bir adam heyecanla anlatıyor. <br/><br/>“Ölüler var, yaralılar var.” <br/><br/>Milyonlarca kişi, benim gibi, ekran başında izliyor bu dehşeti ve ölü sayısının artmaması, uçağın infilak etmesini önleyen mucizenin daha fazla insanı kurtarması için dua ediyor. <br/><br/>O anda, bir devlet görevlisi geçiyor mikrofonların önüne, “Ölü yok” diyor. <br/><br/>Bir başka devlet görevlisi, “Bu büyük bir başarı” diyor. <br/><br/>Bir başkası, “Geçmiş olsun” demekle yetiniyor. <br/><br/>Genel müdür, müsteşar yardımcısı, bakan hepsi bir an bile durup düşünmeden, ekrandaki dehşet görüntülerine bakma zahmetine bile katlanmadan, hiç tereddütsüz, kazada ölen olmadığını müjdeliyorlar vatandaşlarına. <br/><br/>Onların bu sorumsuz açıklamaları bir zincir halinde en tepeye kadar herkesi yanıltıyor. <br/><br/>Zincir, Başbakan’a uzanıyor ve kazayla ilgili olarak, hayatı boyunca utanacağına inandığım şu sözleri sarfetmesine vesile oluyor: <br/><br/>“Hamdolsun, mutluyuz.” <br/><br/>* * * <br/><br/>Bir kaza iki devleti buluşturuyor. <br/><br/>Devletlerden biri –Hollanda- görevini yapıyor. <br/><br/>Önce hemen Bakanlar Kurulu’nu topluyor. <br/><br/>Kurtarma ve yardım çalışmalarının aksamaması için... <br/><br/>Yaralıların hastanelere yerleştirilmesi için... <br/><br/>Kazada ölenlerin, yaralananların –Hollanda vatandaşlarının ve diğerlerinin- kimliklerinin saptanması, ailelerinin haberdar edilmesi için... <br/><br/>Kazanın nedeninin araştırılması için... <br/><br/>Hollanda devleti işbölümü yapıyor, işini yapıyor. <br/><br/>O devletin genel müdürleri, müsteşarları, bakanları “Ölü ve yaralı var mı” sorusuna cevap vermeyi erteliyorlar: <br/><br/>“Henüz güvenilir bir bilgi yok, kesinleşince açıklama yapacağız.” <br/><br/>Birkaç saat sonra, açıklama yaptıklarında, doğru bilgiyi herkes gibi Türkiye vatandaşları da Hollanda makamlarından öğrenmiş oluyor. <br/><br/>“Dokuz ölü var, 84 yaralı.” <br/><br/>Ve Hollanda devleti, kazadan 24 saat sonra bile ölü ve yaralı listesini açıklamaktan imtina ediyor. <br/><br/>Zira, “vatandaş” önce geliyor. <br/><br/>Önce Hollanda’nın, Türkiye’nin ve kaza kurbanı diğer ülke vatandaşlarının en yakın akrabalarının durumdan bizzat haberdar edilmesi gerekiyor. <br/><br/>“Hizmetkâr” devlet, vatandaşı düşünüyor. <br/><br/>“Hâkim” devlet, asli görevinin sebeb-i hayatı olan vatandaşının gururunu, neşesini, endişesini gözetmek olduğunu unutuyor. <br/><br/>Faciaya ilişkin yanıltıcı bir açıklamanın kahredici olabileceğini, sahte bir umudun sonradan saplanan acıyı daha da derinleştireceğini düşünmüyor. <br/><br/>Vatandaşını önemsemiyor ama devlet olma hallerini öylesine önemsiyor ki, sorumsuz tavrı için bir özür bile dileyemiyor.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4220.htm), [web.archive.org (arşiv bağlantısı)](http://web.archive.org/web/20090511154430/http://www.taraf.com.tr:80/makale/4220.htm)
# Abdullah Gül Erbil’e mutlaka gitmeli

*Yasemin Çongar 04.03.2009*

<div class="taraf_structure_2col_1zq">
<div class="margen_n">



 <p>Savaşanların hafızası derin olmuyor. <br/><br/>Uzayan bir savaşın tarafları, niye savaştıklarını bile bilmeden savaşmayı sürdürebiliyorlar bazen. <br/><br/>Uzadıkça nitelik de değiştiriyor savaş; giderek bir iktidar vesilesine, bir rant kaynağına ve nihayet, bir varoluş biçimine dönüşebiliyor. <br/><br/>Savaşın rantını yiyenler, iktidarlarını savaşa borçlu olanlar ve nihayet, savaştan başka bir varoluş biçiminden bihaber savaşanlar, zaman içinde barışın en büyük düşmanlarına dönüşebiliyor. <br/><br/>Kazanılamayacak bir savaş, biteviye sürdürülebiliyor böylece. <br/><br/>Savaşan tarafların müşterek çıkarı haline geliyor savaş; azılı düşmanlar suç ortağı oluyor. <br/><br/>* * * <br/><br/>Türkiye’nin çeyrek yüzyıldır süren savaşında da durum biraz böyle. <br/><br/>Irak Kürdistan Bölgesel Hükümeti’nin öncülüğünde hazırlıkları yapılan ve Taraf’ın geçen hafta “Eve Dönüş için start verildi” manşetiyle duyurduğu uluslararası girişimin başarılı olmasının önündeki muhtemel engellerin başında geliyor bu durum. <br/><br/>Bir yandan, PKK’yı dağdan indirme planının bugüne kadar hiç olmadığı kadar geniş bir çevrede, bugüne kadar hiç olmadığı kadar sağlam bir destek bulduğunu söylemek mümkün. <br/><br/>Ama bir yandan da, savaşan tarafların iktidar uğruna, rant uğruna, varoluşları uğruna adeta tutsağı haline geldikleri savaşın bitmesine kolay razı olmayacakları kesin. <br/><br/>* * * <br/><br/>Yine de, gelinen noktada, umutlu olmak için neden çok. <br/><br/>Irak Kürdistan Bölgesel Hükümeti Başkanı Mesud Barzani’nin himayesinde gerçekleştirileceği anlaşılan Kürt Konferansı’nın öncelikli amacı, PKK’nın ve PJAK’ın bölgedeki silahlı varlığına son verilmesi olacak. <br/><br/>Bu amaç, sadece Türkiye’nin ve Irak Kürtlerinin değil; ABD ile Avrupa Birliği’nin de desteğine sahip. <br/><br/>Washington’daki yeni yönetim, bir yandan Irak’tan çekilmeyi somut bir takvime bağlarken, bir yandan da, bu geçiş sürecinde, bölgesel istikrarı güvenceye alacak kurumsal adımların atılmasını istiyor. <br/><br/>ABD’li yetkililerle konuşunca, <br/><br/>Ankara-Erbil ilişkisinin normalleşmesinin bu kurumsal adımların en önemlilerinden biri sayıldığını anlıyorsunuz. <br/><br/>Türk Dışişleri ile Irak Kürt yetkililerinin, son dönemde yaptıkları bu girişimler, Washington’da olduğu gibi, Avrupa Birliği başkentlerinde de olumlu karşılandı. <br/><br/>Şimdi, her iki çevre de, Cumhurbaşkanı Abdullah Gül’ün bu ay için planlanan Irak ziyaretinde Erbil’e de uğrayıp tarihî bir “ilk” gerçekleştirmesini istiyor. <br/><br/>Zira, Gül’ün Erbil’e gitmekle, hem Türkiye’nin hem Irak’ın Kürtlerine, “sivil” Ankara’nın “Kürt” ve “Kürdistan” kompleksini aşmaya başladığını göstereceğini düşünüyorlar. <br/><br/>Bu kompleksin aşılması, PKK’yı silah bırakmaya, dağdan inmeye ikna etmeye yönelik adımlar açısından da bir başlangıç aslında. <br/><br/>“Kürdistan” kelimesinden korkmamaya alışan; güneyindeki Kürt hükümetiyle yakın işbirliği yapabilen; kendi Kürtlerinin diline, kimliğine, refahına, serbest siyaset hakkına saygı duymayı öğrenen bir “sivil” Ankara, “eve dönüş” için gerekli kararları almaya da daha yakın bir Ankara olacaktır. <br/><br/>Böyle bir “sivil” Ankara, dünyanın desteğini alır. <br/><br/>Ve ister dağda, ister karargâhta otursun, savaşın devamından medet uman suç ortaklarını, ancak böyle bir “sivil” Ankara alt edebilir.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4325.htm), [web.archive.org (arşiv bağlantısı)](http://web.archive.org/web/20090511154440/http://www.taraf.com.tr:80/makale/4325.htm)
# Çocukların ırzına geçen bir rejimi savunmak

*Yasemin Çongar 06.03.2009*

<div class="taraf_structure_2col_1zq">
<div class="margen_n">



 <p>Nic Robertson’ı iyi tanırım. <br/><br/>Soğukkanlıdır, müthiş cesurdur, çok çalışkandır.<br/><br/>Uydu mühendisiyken tesadüfen başladığı gazetecilikteki nispeten kısa kariyeri, onu Irak, Afganistan, Bosna, Somali, Rwanda, Gazze gibi kriz ve savaş diyarlarına taşıdığında, buralarda yaşayan insanların çehrelerinden okuduğu acıyı, zulmü, korkuyu dünyanın dört yanındaki milyonlarca televizyon izleyicisine gayet sakin, duru ve dolaysız bir dille anlatmayı bilmiştir. <br/><br/>Nic’i dün <i>CNN’</i>de, Ömer Hasan El Beşir’in askerlerinden biriyle mülakat yaparken seyrettim. <br/><br/>Sesinin titrediğini, soruları sorarken duraksadığını, bugüne kadar yaptığı ve her biri kendi içinde çok zor olabilecek sayısız söyleşisinde hiç zorlanmadığı kadar zorlandığını gördüm. <br/><br/>Nic, iki kız çocuğu babasıdır. <br/><br/>Daha önce, Darfur’da ırzına geçilen kız çocuklarıyla da röportaj yapmıştı. <br/><br/>Şimdiyse onların ırzına geçenlerden biriyle konuşuyordu. <br/><br/>Cevabını aslında işitmek istemediği sorular soruyor, sorarken öfkesini güçlükle yutkunuyordu. <br/><br/>* * * <br/><br/>Nic Robertson’ın konuştuğu Sudanlı asker, 2002 yazında zorla orduya alındığını söyledi. <br/><br/>Kaçmayı denemiş, başaramamıştı. <br/><br/>Kendisini yakalayan subaylar, kızgın demirle şişlemişti bacaklarını; çıplak vücudunun üzerinde araba lastiği yakıp eritmişlerdi. <br/><br/>Yara izlerini kameraya gösteriyordu.<i> <br/><br/>CNN</i> televizyonu, Sudanlı askerin yüzünü gizlediği için, konuşurken çehresini okuyamadım. <br/><br/>İngilizce tercümanın sesi ön plandaydı; sesini de dinleyemedim. <br/><br/>Ama seçtiği kelimeler, kısacık cümleleri, ortasında kesiliveren ifadeleri pişmanlıktan daha fazlasını anlatıyordu. <br/><br/>İlk başta sadece altı aylığına askere alındığına inandığını, sonra kurtulacağını sandığını söyledi. <br/><br/>Kurtulamamış. <br/><br/>Darfur’da pazar yerindeyken, bir cemseye bindirip götürmüşler onu. <br/><br/>Sonra “eğitim” başlamış. <br/><br/>Kalaşnikov’la hedef vurmayı öğretmişler; öğrenir öğrenmez de Sudan ordusundaki diğer askerlerle birlikte, Arap kökenli olmayan kabilelerin yaşadığı Darfur köylerini basmaya gönderilmiş. <br/><br/>Köyleri yaktıklarını, insanları öldürdüklerini anlattı. <br/><br/>Çok geçmeden, yaptığının “vatani görev” değil, kendi iradesi dışında, kendi halkına karşı savaşmak olduğunu kavradığını söyledi. <br/><br/>Dirense öldürüleceğini de... <br/><br/>“Köylere gidip evleri ateşe verirdik. Subayların emirleri buydu. Kaçanları vururduk. Emirlere uymazsak, birliğin arka saflarındaki subaylar bizi vururdu.” <br/><br/>Sonra, tecavüze getirdi sözü... <br/><br/>Sudan ordusunun bir savaşma yöntemi olarak benimsediği, Birleşmiş Milletler’in Darfur’da “soykırım aracı” olarak kullanıldığını kayda geçirdiği tecavüzlere... <br/><br/>“Çarem yoktu. Kaçış yoktu. Kötü şeyler yaptım. Ama hepsinin en kötüsü, küçük çocuklara yaptıklarımızdı...” <br/><br/>Nic yutkundu, “Küçük çocuklar ne tepki veriyordu” diye sordu. <br/><br/>“Bağırıyorlardı; ağlıyorlardı.” <br/><br/>“Bağırınca ne oluyordu?” <br/><br/>“İki asker kızı tutardı, bir üçüncüsü tecavüz ederdi. Sonra onu orada, o halde bırakırdık.” <br/><br/>“Sizi de küçük bir kıza tecavüz etmeye zorladılar mı?” <br/><br/>“Evet, devletin emriydi bu. Yaptım. Aslında tecavüz etmek mümkün bile olmuyordu her zaman. O kadar iğreniyordum ki kendimden, penisim sertleşmiyordu. Subaylar seyrederken, tecavüz ettiğime inansınlar diye donumu indirip çocukların üstüne yatıyordum. Onları eziyordum. On, on beş dakika üstlerinde kalıyordum.” <br/><br/>* * * <br/><br/>Sudan ordusundan kaçmayı sonunda başarıp İngiltere’ye sığınan bu eski askerin <i>CNN’</i>de anlattıkları, Darfur soykırımından küçücük bir kesit. <br/><br/>Askerlerini çocuklara tecavüz etmeye zorlamak, Ankara’nın muhatap aldığı, “masum” saydığı, “dost” gibi ağırladığı Sudan Devlet Başkanı Ömer El Beşir’in “insanlığa karşı işlediği suçun” küçücük bir parçası. <br/><br/>Ankara, Uluslararası Ceza Mahkemesi’nin El Beşir hakkında aldığı tutuklama kararının “yanlış zamanlaması”ndan dem vururken, bu suçları bilmeden mi konuşuyor? <br/><br/>Darfur’da beş yıl içinde 300 bin insanın öldürüldüğünü, iki buçuk milyon insanın köylerini terke zorlandığını hesaba katmadan mı konuşuyor başkentimiz? <br/><br/>Arap kökenli olmayan kabilelerin köylerini terk etmesi için kullanılan baskı yöntemlerinin arasında, bazıları henüz on yaşında bile olmayan kız çocuklarının ırzına geçilmesinin de bulunduğunu bilmiyor mu Türkiye Cumhuriyeti hükümeti? <br/><br/>Bu çocukların bazen üç değil, beş değil, tam yirmi askerin tecavüzüne uğradığını Ankara bilmiyor mu? <br/><br/>Irzına geçilen çocukların dünyaya getirdiği “tecavüz meyvesi” çocuklara, Sudan ordusunun işbirliği yaptığı milislerin adıyla “Cancavid bebekleri” dendiğini hiç mi duymadı Başbakan Erdoğan? <br/><br/>Bu kadar cahil bir başkentimiz, bu kadar cahil bir hükümetimiz olabilir mi? <br/><br/>Hiç sanmıyorum. <br/><br/>Ve çok utanıyorum.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4361.htm), [web.archive.org (arşiv bağlantısı)](http://web.archive.org/web/20091216113738/http://www.taraf.com.tr:80/makale/4361.htm)
# Barack Obama geliyor, çünkü...

*Yasemin Çongar 08.03.2009*

<div class="taraf_structure_2col_1zq">
<div class="margen_n">



 <p>Barack Obama’nın Ankara ziyaretinin anlam, işlev ve gündemini şu başlıklarda inceleyebiliriz:<b> <br/><br/>1- “İSLAM ÂLEMİNE DOSTUZ”</b> <br/><br/>Obama’nın okyanus aşırı ilk gezisine, daha önce açıklanan dört Avrupa ülkesinin yanı sıra sürpriz bir kararla Ankara-İstanbul ayağını da eklemesi, Türkiye’nin yeni Amerikan yönetimi nezdindeki büyük önemini teyit ediyor. <br/><br/>Bu, Türkiye’nin “nerede” olduğundan ziyade “kim” olduğuna bağlı bir önem. <br/><br/>“Türkiye kimdir” sorusunun Washington’daki en kısa cevabı ise, “Nüfusunun yüzde 99’u Müslüman iken, aynı zamanda, bu alandaki bütün eksiklik ve aksaklıklarına rağmen demokratik, laik bir ülkedir ve yıllardır Batı ittifakının güvenilir bir mensubudur” diye verilir. <br/><br/>Obama’nın muhtemelen nisan başında yapacağı ziyaretin Türk-Amerikan ilişkileri bazındaki önemini aşan işlevi de, buradan dünyaya ileteceği mesajda... <br/><br/>Bu mesaj, Türkiye’nin “Müslüman” ve “demokratik-laik” bir ülke olması üzerinden ve öncelikle İslam âlemine verilecek. <br/><br/>Obama, Beyaz Ev’e yerleştiğinde, başkanlığının ilk yüz günü içinde bir Müslüman başkentinden İslam âlemine seslenme kararını açıklamıştı. <br/><br/>Bu amaçla seçilecek ülkenin Endonezya, Birleşik Arap Emirlikleri ya da Mısır olabileceği söylendi, ancak Clinton’ın duyurduğu ziyaret, böylesi bir hitap için İstanbul ya da Ankara’nın tercih edildiğini düşündürüyor. <br/><br/>Obama eğer İslam âlemine buradan seslenirse, “Batı ile İslam arasında aşılmaz bir uçurum olmadığını, iki âlemi birleştiren evrensel değerlerin gücünü ve ABD’nin İslam âlemine ‘dost’ gözüyle baktığını” vurgulayacak; bunu yaparken de, tıpkı Clinton’ın dün <i>CNN Türk</i>’te Mehmet Ali Birand’a söylediği gibi, Türkiye’nin bu anlamdaki “olumlu emsal” özelliğini telaffuz edebilecektir. <b><br/><br/>2- “BUSH’U UNUTUN ARTIK”</b> <br/><br/>Obama-Biden ikilisinin dış politika hedeflerinin ilk iki maddesi, “ittifakları tazelemek” ve “dostlar gibi düşmanlarla da konuşmak” diye sıralanıyor. <br/><br/>Türkiye, her iki hedefin tam merkezinde... <br/><br/>Bu açıdan, Obama’nın başkanlık döneminin hemen başında Türkiye’ye gelme kararında, “Bush’u unutun” mesajını verme isteği belirleyici sayılmalı. <br/><br/>ABD Başkanı, selefinin politikalarının Türkiye’de ne kadar yaygın bir Amerikan karşıtlığına yol açtığını biliyor ve Batı’nın 60 yıllık müttefiki Türkiye ile ittifakını tazelemek, “çirkin Amerikalı” imajını tıpkı Clintonların 1999 depremi sonrasındaki ziyaretlerinde yaptıkları gibi bir kez daha silmek, Bush döneminin tahribatını tamir etmek için de Ankara’ya geliyor.<b> <br/><br/>3- “ŞAM’LA, TAHRAN’LA, HAMAS’LA”</b> <br/><br/>Hillary Clinton’ın vurguları ortaya koydu ki, Başbakan Erdoğan’ın Davos çıkışı da dahil, Türkiye’nin Ortadoğu’daki liderlik, arabuluculuk ve kolaylaştırıcılık rolü Obama yönetimince önemseniyor. <br/><br/>Obama-Biden dış politikasının ikinci hedefi olan “düşmanla konuşmak,” Tahran, Şam ve Hamas’la diyalog halindeki Ankara’nın ABD’ye yardımcı olabileceği bir alan. <br/><br/>ABD, Suriye ile normalleşme yönünde adım atarken, Obama’nın da Türkiye’nin İsrail-Suriye görüşmelerini kolaylaştırıcı rolünü sürdürmesini talep etmesi şaşırtıcı olmaz. <br/><br/>Aynı şekilde, Cumhurbaşkanı Gül’ün Tahran ziyareti ertesinde Türkiye’ye gelecek olan ABD Başkanı, “nükleer silah hevesinden ve Ortadoğu’daki gerilim artırıcı rolünden vazgeçirilmesi karşılığında İran’a ABD ile normalleşme kapısının aralanması” planı için Ankara’dan destek arayacaktır. <br/><br/>Ayrıca, ABD’de hiçbir zaman hoş karşılanmayan ama işlevselliği de artık gözardı edilmeyen Ankara-Hamas diyalogu da, dün Hillary Clinton’ın ağzından dökülen “yararlı” sözcüğüyle dolaylı da olsa kutsanmıştır.<b> <br/><br/>4- “PKK’YI DAĞDAN İNDİRMEK”</b> <br/><br/>Obama’nın Türkiye gündeminde “Afganistan’da daha fazla destek” ve “Irak’tan ayrılan ABD askerlerinin Türkiye üzerinden sevkıyatı” konuları da yer alacak. <br/><br/>Yeni Irak’la, özellikle de Irak Kürdistanı ile Ankara arasında sıkı bir işbirliği sürdürülmesi ABD’nin öncelikli hedeflerinden. <br/><br/>Buna yönelik bir adım da, PKK’yı dağdan inmeye ve Irak’ın kuzeyindeki silahlı varlığına son vermeye ikna etme planı ve bu planın başarısı, Ankara-Washington ilişkisinin geleceğini de belirleyecek. <br/><br/>Obama yönetimi, Kürt sorununun barışçı çözümünü, Türkiye’nin Avrupa Birliği yönünde ilerlemesini kolaylaştıracak bir gelişme sayıyor ve bunun için de, PKK’nın dağdan inmesi için çalışmaya kararlı.<b> <br/><br/>5- “ERMENİSTAN’LA NORMALLEŞMEK”</b> <br/><br/>Obama’nın 24 Nisan Ermeni Anma Günü’nden birkaç hafta önce Ankara’da söyleyeceklerinin başında, “Erivan’la normalleşin; Ermenistan sınırını açın; tarihinizi birlikte ele alın ki ABD Kongresi gibi üçüncü taraflar devreden çıksın” cümlesi de var. <br/><br/>Obama’yı ağırladığında, Erivan’la ilişkisinde “nitel sıçrama” gerçekleştirmeye kararlı olduğunu somut biçimde ortaya koyabilen bir Ankara’nın, Washington’daki “soykırım tasarıları” karşısında eli güçlenir. <br/><br/>Böyle bir Ankara, Obama’yı da 24 Nisan’da “soykırım” dememenin işlevi konusunda daha kolay ikna edebilir.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4381.htm), [web.archive.org (arşiv bağlantısı)](http://web.archive.org/web/20090515135701/http://www.taraf.com.tr:80/makale/4381.htm)
# Türkiye’nin kimliğinden yüksünenlere...

*Yasemin Çongar 11.03.2009*

<div class="taraf_structure_2col_1zq">
<div class="margen_n">



 <p>Güler yüzlü, güzel gözlü iki kadın. <br/><br/>Biri 45 yaşına yeni bastı, diğeri 44’ünde. <br/><br/>Önümüzdeki ay buluşacaklar. <br/><br/>Çaylarını yudumlarken eşlerinden, çocuklarından, sorumluluklarından konuşacaklar muhtemelen. <br/><br/>Daha genç ve akça pakça olanı, “Eşinizin görevi nedeniyle, mesleğinize ara vermek zor olmadı mı” diye soracak belki. <br/><br/>Daha ince, daha uzun, daha esmer olanı benzer bir soruyla karşılık veremeyecek. <br/><br/>Diplomatların kendisi için hazırladığı Türkiye dosyasını hatmetmiş olacak zira. <br/><br/>Ev sahibesinin, bundan 11 yıl önce üniversiteyi kazandığını ama başörtüsü nedeniyle kaydını yaptıramadığını bilecek. <br/><br/>Ve muhtemelen, muadili hakkında edindiği bu bilgi vesilesiyle, kendi ülkesindeki ayrımcılık yasalarının, o henüz dört yaşında bir çocukken iptal edilmiş olmasına bir kez daha şükredecek. <br/><br/>1964’te Chicago’nun, o zamanlar sadece siyahların yaşadığı güney mahallelerinde dünyaya gelen siyahi bir kız çocuğunun Princeton’da sosyoloji okuyup ardından Harvard’dan Hukuk Doktoru olarak diploma almasının, eğitimde ırka dayalı ayrımcılığın 1968’de resmen noktalanmasıyla mümkün olduğunu bir kez daha düşünecek. <br/><br/>Ve herhalde, hayata gözlerini 1965’te İstanbul’da açan ev sahibesinin yüksek öğrenim hakkını engelleyen ayrımcı uygulamanın tez zamanda sona ermesini dileyecek içinden... <br/><br/>* * * <br/><br/>Hayrünnisa Gül ile Michelle Obama, nisan başında buluştuklarında ne konuşacaklar bilmiyorum. <br/><br/>Ama Michelle Obama’nın Türkiye’ye gelirken okuyacağı dosyada, İslam âleminin demokrasiye en yakın ve kâğıt üstünde en laik, gerçek anlamda laiklikten ise alabildiğine uzak bu güzel ülkesinde, başörtülü kadınlara yapılan ayrımcılıkla ilgili notların da yer alacağından eminim. <br/><br/>* * * <br/><br/>Başkan Barack Obama’nın okyanus aşırı ilk dış gezisine Ankara-İstanbul duraklarını da katması, yeni Amerikan yönetiminin Türkiye’ye büyük önem atfettiğini yansıtıyor. <br/><br/>Bu önem, her şeyden önce Türkiye’nin kimliğinden kaynaklı... <br/><br/>Türkiye’nin “kimliğini” Washington nezdinde anlamlı, önemli ve diğer birçok ülkeninkinden büsbütün farklı kılan da, hiç kuşkusuz, ülkemizin hem Müslüman hem de, bu açıdan özürlü bile olsa demokratik, tırnak içinde bile kalsa “laik,” ve tabii, Batı müttefiki olmasıdır. <br/><br/>Bu dört bileşeni kimliğinde buluşturması, Türkiye’nin 11 Eylül sonrası dünyada, Batı ve özelde ABD için ağırlığını da belirliyor. <br/><br/>Türkiye, Soğuk Savaş yıllarındakinden farklı olarak, artık salt “nerede” olduğu ile yani jeostratejik konumuyla değil, “kim” olduğu ile de öne çıkıyor. <br/><br/>Velhasıl, sonradan ağzının yanmasını istemeyen herkese, son bir hafta içinde başta Dışişleri Bakanı Hillary Clinton olmak üzere ABD’li yetkililerden gelen mesajları kendi meşreplerine göre yorumlayanların yazdığı, “Yaşasın, ‘ılımlı İslam’ yaklaşımı terk edildi,” ya da “Artık Türkiye’ye İslam âleminin parçası gözüyle bakmıyorlar” gibi cümleleri üfleyerek okumayı öneririm. <br/><br/>Hükümeti eleştirenler, AKP’yi sevmeyenler “ılımlı İslam” kelimelerine öteden beri alerji duyuyor... <br/><br/>Washington nicedir bu alerjinin farkında ve ABD’li yetkililer de zaten, epeyce bir zamandır, Hillary Clinton’ın burada yaptığını yapıyor, “Türkiye’yi ‘ılımlı İslam ülkesi’ olarak tanımlayacak mısınız” türü sorulara, “Hayır, ne münasebet” cevabını veriyorlar. <br/><br/>Ama Türkiye’nin kimliğinin en önemli bileşenlerinden biri olan Müslümanlığın vurgulanmasından şu ya da bu nedenle yüksünenlerin aceleci yorumları sizi yanıltmasın. <br/><br/>“Ilımlı Müslüman” deyiminin kullanılmamasına, bu deyimin Türkiye’deki bazı kesimlerde yarattığı komplekse gösterilen hassasiyetten öte bir anlam yüklemeyin. <br/><br/>Zira Türkiye’nin “Müslümanlığı” Obama yönetimi için, Bush yönetimi için olduğundan da önemli bir kimlik bileşeni... <br/><br/>Aynı şekilde, Müslümanlığın Türkiye’de “ılımlı” bir varoluş biçimi olması, başka deyişle, bu ülkede Müslümanlığın, “demokratik, laik, Batı yanlısı” bir rejimle uyumlu bir şekilde, din temelli radikal savrulmalara kapılmadan yaşanması da, Obama yönetimi nezdinde çok ama çok önemli. <br/><br/>Ve şundan emin olabilirsiniz ki, bu “ılımlı Müslüman” kimlik, Obama’nın Türkiye’ye gelme kararında belirleyici rol oynadı. <br/><br/>* * * <br/><br/>Cumhurbaşkanı Abdullah Gül’ün dün Tahran’a giderken söylediği “Obama’nın İslam âlemine Türkiye’den seslenip seslenmeyeceği kendisinin bileceği iş. Ama Obama’nın Ankara’ya gelmesi başlı başına mesajdır” sözleri yerden göğe haklı. <br/><br/>Obama, Türkiye’yi ilk kapsamlı dış gezisine katmakla İslam âlemine bir mesaj veriyor...<br/><br/>Üstelik Türkiye öyle bir ülke ki, kendi kimliğiyle, İslam âlemine bu ziyaret üzerinden giden mesajın içeriğini de genişletiyor. <br/><br/>Obama, Türkiye’ye gelmekle, “İslam âlemine düşman değil dostuz” demenin ötesine geçiyor; aynı zamanda, “Demokratik, laik ve Batı’yla müttefik olmak, İslam’la bağdaşmayan bir şey değil” de demiş, yani bir bakıma “ılımlı İslam”a selam da vermiş oluyor. <br/><br/>Geriye, Obama yönetiminin, nüfusunun yüzde 99’u Müslüman olan bir ülkede, inancı nedeniyle başını örten kadınların gördüğü ayrımcılık konusunda ne diyeceği kalıyor. <br/><br/>Onun ipuçları da Michelle ve Barack Obama'nın hayat hikâyelerinde saklı...</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4441.htm), [web.archive.org (arşiv bağlantısı)](http://web.archive.org/web/20090517030214/http://www.taraf.com.tr:80/makale/4441.htm)
# Güçlükonak Katliamı savcısını arıyor...

*Yasemin Çongar 13.03.2009*

<div class="taraf_structure_2col_1zq">
<div class="margen_n">



 <p>Suçun ağırlığını, muhteviyatı belirlemez sadece. <br/><br/>En ağır suç cezasız kalan suçtur. <br/><br/>Yerini bulmayan adalet, suçun mağdurlarını iki kat mağdur etmekle kalmaz; yeni suçların da yolunu döşer. <br/><br/>En korkunç cinayet faili meçhul cinayettir. <br/><br/>Adaletin yerini bulmaması, cinayet kurbanlarını, yakınlarının yüreğinde iki kere öldürmekle kalmaz; yeni canilerin, yeni kurbanların da yolunu açar. <br/><br/>Yerini bulmayan adalet, suçlu devletin temelidir. <br/><br/>* * * <br/><br/>Meryem Demir Siirt’te yaşıyor. <br/><br/>On üç yıl önce, Şırnak’ın Güçlükonak ilçesine bağlı Taşkonak ile Koçyurdu arasındaki yolda, yakılmış bir minibüste bulmuş babasının cesedini: <br/><br/>“Yanmış babamı iki dişinden ve saatinden tanıdım.” <br/><br/>O günden beri de adaleti arıyor: <br/><br/>“Artık Allahtan başka kimseden korkmuyorum, suçluların ortaya çıkması için her şeyi yapacağım. Yeni baştan yargılama <br/>istiyorum.” <br/><br/>Bunları gazeteci Ümit Aslanbay’a söyledi Meryem Demir. <br/><br/>Anlattıklarını, 4 Mart tarihli <i>Milliyet</i>’in geniş haberindeki fotoğrafına, kenarı oyalı beyaz bir tülbentle çevrelediği çehresine, çıkık elmacık kemiklerine, kalın kaşlarına, öfkeli gözlerine bakarak okudum. <br/><br/>Arada nefes alabilmek için durup gözlerimi kapayarak okudum. <br/><br/>* * * <br/><br/>Meryem Demir’in babası Ali Nas, Çevrimli Köyü’nde yaşarken zorla korucu yapılınca, korucu olmaya zorlanan amca ve dayı çocuklarıyla birlikte firar etmiş. <br/><br/>Beş firari, Tori-Dargeçit’te başka korucular tarafından yakalanıp Koçyurdu Karakolu’na götürülmüşler. <br/><br/>Önce burada, ardından Güçlükonak Karakolu’nda bir hafta boyunca işkence görmüşler. <br/><br/>Serbest bırakılmasından kısa bir süre sonra, Ali Nas’ın evinin kapısına üç kişi dayanmış. <br/><br/>“İki askerle birlikte sivil bir adam” diye anlatıyor Meryem Demir, “babamı, kahvaltı yaparken evden alıp tekrar Koçyurdu Karakolu’na götürdü.” <br/><br/>Sonra katliam gününe getiriyor sözü: <br/><br/>“Annem karakola gitti. Babamın durumunu sordu. Dediler ki, ‘Sen git, gözaltındakiler köye gelecek...’ Onlar bunu derken, minibüste bulunanlar saldırıya uğradı. Helikopterlerle saldırmışlar. Bana dediler ki, ‘Bu işleri PKK’nın yaptığını kabul et, aileni maaşa bağlayacağız.’ Kabul etmedik. Anneme de uyarıda bulundum, sakın bir yere imza falan atma diye. Şimdi baştan yargılama olması için her şeyi yaparım. Suçlular ortaya çıksın istiyorum.” <br/><br/>* * * <br/><br/>Babası Ali Nas’ın yanmış cesedini, Meryem Demir’den önce gazeteciler gördü. <br/><br/>Tarih 15 Ocak 1996. <br/><br/>Genelkurmay, olay yerine helikopterlerle taşıdı gazetecileri ve “PKK, minibüsün yolunu kesmiş, içindeki 11 köylüyü önce kurşunlamış, sonra yakmış” açıklamasını yaptı. <br/><br/>Köylüler farklı konuşuyordu ama gazetecilerin onlara soru sormasına izin verilmedi. <br/><br/>Bir süre sonra bir güvenlik görevlisi, olayı yerinde soruşturan savcıya, cebinden çıkardığı kimlikleri uzattı. <br/><br/>PKK’nın kurşunlayıp yaktığı söylenen köylülerin kimlikleri güvenlik görevlisindeydi ve hiç hasar görmemişti. <br/><br/>Kimliklerin bu şekilde savcıya teslimi, ihbar sayılmadı; aksine, “Bu işin üzerine gitmeyin” tehdidi olarak algılandı. <br/><br/>Katliamın üstü örtüldü. <br/><br/>* * * <br/><br/>Geçen aya kadar... <br/><br/>Geçen ay, Güçlükonak Katliamı gerçekleştiğinde insan haklarından sorumlu devlet bakanı olan Adnan Ekmen ortaya çıktı. <br/><br/>Önce <i>Aktüel</i>’e, sonra <i>Taraf</i>’a katliamla ilgili yeni bilgiler verdi. <br/><br/>Genelkurmay açıklamasının “yalan” olduğunu ortaya koyan, Koçyurdu ve Çevrimli köylülerinin anlattıklarıyla örtüşen bilgiler... <br/><br/>Buna göre, askerî taburda gözaltına alınan altı kişi sorguda işkenceyle öldürüldü. <br/><br/>Ardından, olayı PKK’nın üzerine yıkmak için Koçyurdu Köyü arandı; gözaltındakileri teslim alması için bir minibüs göndermeleri istendi. <br/><br/>Kuşkulanan köylüler dört kişiyi, minibüs şoförüyle birlikte tabura yolladılar. <br/><br/>Taburda öldürülen altı köylünün cesetleri yeni gelen dört kişiyle birlikte başlarına çuval geçirilerek minibüse konup, koltuklara bağlandı. <br/><br/>Yanlarına üç jandarma eri verildi. <br/><br/>Yolda jandarmalar minibüsten inip, şoföre devam etmesini söylediler. <br/><br/>Kuşkulanan şoför yakındaki nehre doğru kaçmaya başladı ve vuruldu. <br/><br/>Daha sonra minibüs, bölgeye sevk edilen askerler tarafından silahla ve helikopterlerle tarandı. <br/><br/>Genelkurmay, “11 köylüyü PKK yaktı” açıklaması yaptı. <br/><br/>Oysa minibüste sadece 10 ceset vardı, şoför yolda vurulmuştu ve minibüsün tavanı, havadan ateş açıldığını gösteren mermi izleriyle doluydu. <br/><br/>* * * <br/><br/>Olaydaki garipliği fark eden ve köylülerin kimliklerinin güvenlik güçlerinde çıktığını bilen gazeteciler olayın peşini bırakmadı. <br/><br/>Suç duyurusunda bulundular. <br/><br/>Avrupa İnsan Hakları Mahkemesi “etkili soruşturulma yürütülmediği” için Türkiye’yi tazminata mahkûm etti. <br/><br/>Devlet yıllarca sessizliğini bozmadı. <br/><br/>Sonra Adnan Ekmen çıkıp “Katliamı PKK yapmadı, bunu biliyorduk ama çaresizdik, üzerine gidemedik. Dosya yeniden açılsın. Ben tanıklık ederim” dedi.<i> <br/><br/>Taraf</i>, Ekmen’in anlattıklarını ayrıntılarıyla yazdı. <br/><br/>Ercan Kanar, Münir Ceylan, Şanar Yurdatapan, Celal Başlangıç ve Hakan Tahmaz Güçlükonak Katliamı hakkında üçüncü kez suç duyurusunda bulundular. <br/><br/>Ve <i>Milliyet</i>, katliam kurbanlarından Ali Nas’ın kızı Meryem Demir’le konuştu. <br/><br/>Peki, ne oldu? <br/><br/>Niye hâlâ tek bir savcı çıkmadı Güçlükonak’la ilgilenecek? <br/><br/>* * * <br/><br/>Güçlükonak Katliamı “işlevsel” bir katliamdı. <br/><br/>Tıpkı, daha önceki Bingöl Katliamı gibi, PKK’nın tek taraflı ateşkes ilan ettiği döneme denk getirilmiş ve ateşi yeniden başlatmıştı. <br/><br/>Cizre Başsavcısı, Diyarbakır Başsavcısı bunu unuttular mı? <br/><br/>Harekete geçmek için hâlâ ne bekliyorlar? <br/><br/>Cezasız kalan katliamların, yeni katliamların yolunu açtığını görmüyorlar mı? <br/><br/>Katliamlar cezasız kaldıkça, bütün ateşkeslerin de yarım kalacağını bilmiyorlar mı? </p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4476.htm), [web.archive.org (arşiv bağlantısı)](http://web.archive.org/web/20090522132304/http://www.taraf.com.tr:80/makale/4476.htm)
# Balbay’ın günlüklerini okumanın hüznü...

*Yasemin Çongar 18.03.2009*

<div class="taraf_structure_2col_1zq">
<div class="margen_n">



 <p>Biz ona “şeftali” derdik. <br/><br/>Alaycı, aşağılayıcı bir lakap değildi bu. <br/><br/>Arkadaşça bir takılmaydı. <br/><br/>Küçük bir gazete bürosunda, çoğu 20’li 30’lu yaşlarda olan ve kikirdemeyi pek seven muhabirlerin kikirdeme vesilelerinden biriydi. <br/><br/>O, büronun”şef-tali”siydi, yani İstihbarat Şef Yardımcısı. <br/><br/>1980’lerin sonundan, Hasan Cemal’in Genel Yayın Yönetmeni olduğu <i>Cumhuriyet</i>’in Ankara Bürosu’ndan söz ediyorum. <br/><br/>Ankara Temsilcisi Ahmet Tan’la İstihbarat Şefi Vecdi Seviğ’in yönettiği büroda, bugün aktif gazeteciliği sürdüren Bilal Çetin, Semih İdiz, Faruk Bildirici, Ümit Aslanbay, Hakan Aygün gibi dönemin “genç” muhabirleri çalışıyordu. <br/><br/>Ben 21 yaşındayken, diplomasi muhabiri olarak katılmıştım onlara. <br/><br/>Bugün Ergenekon sanığı olan Tuncay Özkan da 22-23 yaşlarındaydı ve siyasi muhabirlerden biriydi. <br/><br/>Büronun “şef-tali”si ise Ergenekon tutuklusu Mustafa Balbay’dı.<b> <br/><br/>* * *</b> <br/><br/>Balbay’ın her bir satırı gazetecilik açısından da, askerlik açısından da bir ibret belgesi olan günlüklerini okurken utanç ve öfke de duydum ama daha ziyade derin bir hüzün kapladı içimi. <br/><br/>Yıllardır görüşmedik ve fikirlerimiz bugün birbirinden alabildiğine uzak ama günlüklerini okuyuncaya dek, Balbay yine de Balbay’dı benim için... <br/><br/>Eski bir arkadaşım, aynı büroda defalarca birlikte sabahladığım bir meslektaşım, bazen saatlerce haber tartıştığım çalışkan “şef-tali”mizdi. <br/><br/>Balbay’ın muhtemel Ergenekon bağlantısını öğrenmek üzücüydü; sorgulandığını, ikinci gözaltısında tutuklandığını, Ergenekon sanığı olarak yargılanacağını bilmek üzücüydü. <br/><br/>Yaşananları “bir gazeteciye yapılan haksızlık” olarak algılamıyordum; hayır. <br/><br/>Ergenekon zanlısı gazetecileri “zanlı” durumuna düşüren, “gazetecilik” yapmaları değil, “gazeteciliğe aykırı” bir faaliyette bulundukları iddiasıydı zira. <br/><br/>Tekrarlamakta yarar var. <br/><br/>Ergenekon zanlısı gazeteciler, haberleri, yorumları nedeniyle “zanlı” durumuna düşmediler. <br/><br/>Ama bence daha kötüsü; “gazetecilikten öte” ya da “gazetecilik dışı” bir şey yapmış olmaları da değil sorun. <br/><br/>Ergenekon zanlısı gazeteciler hakkındaki suçlamayı, sadece gazeteciliğin “sınırlarını aşan” bir faaliyette bulundukları iddiası olarak yorumlamıyorum ben. <br/><br/>Ergenekon zanlısı gazetecilerin, gazeteciliğin sınırlarını aşmakla kalmayıp “gazeteciliğin özüyle çelişen, gazetecilik ahlakına aykırı” bir işle suçlandıklarını düşünüyorum. <br/><br/>Darbe arayışındaki generallerin emir eri; hükümeti devirme, Meclis’i kapatma hazırlığının propaganda sorumlusu; demokrasiye yani topluma karşı bir silahlı hareketin asli unsuru olarak çalışan bir “gazeteci”nin, bu faaliyete giriştiği andan itibaren meslekten fiilen çıktığını, “gazeteci” kimliğinin artık sadece bir “kisve” olduğunu düşünüyorum. <br/><br/>Tam da bu nedenle, Ergenekon sanıklarıyla “gazeteci dayanışması” gösteren gazetecileri yadırgadım; birçoğunun iyi niyetinden hiç kuşkum yok ama yaptıklarının “gazeteciliğe saygısızlık” olduğunu bile düşündüm. <br/><br/>Ancak bütün bu düşüncelerim, Mustafa Balbay’ın Ergenekon bağlantısı konusunda, içimden “Keşke doğru olmasa” diye dilememin önüne de geçmedi. <br/><br/>* * * <br/><br/>Balbay’ın 2002-2005 arasında kuvvet komutanları dahil kurmay subaylarla yaptığı görüşmelerin notlarını okurken göğsüme yerleşen utanç, öfke ve ikisini bastıran ağırlıktaki hüzün de hep aynı cümleyi getirdi dilimin ucuna: <br/><br/>Keşke doğru olmasa... <br/><br/>Balbay’ın notlarının beni hüzünlendiren yönü, bu memleketin generalleriyle yazarlarının hepimizin hayatını sarsacak bir şer ittifakında buluşabildiğini göstermesi ve bazı gazetecilerin gazetecilik, bazı askerlerin de askerlik mesleğine nasıl ihanet ettiğini kanıtlaması kadar, 21. yüzyıl Türkiye’sinde her iki mesleğin üst kademelerine gelebilmiş erbabın zamandan ne kadar kopuk ve zekâdan ne kadar yoksun olduğunu da gözler önüne sermesiydi. <br/><br/>İlkin <i>Tempo24</i>’ün yayınladığı, <i>Taraf’</i>ınsa “Sivil Darbe Günlükleri” başlığıyla okurlarına sunduğu notlara, Aydınlanma felsefesinin olabilecek en sığ yorumuyla beslenmiş halk düşmanı bir zihniyet ve o zihniyetle palazlanmış bir darbe tutkusu egemen. <br/><br/>Notları okuyunca görüyorsunuz ki, bu memleketin birtakım generalleri ve birtakım yazarları, 2000’ler Türkiye’sinde 1920’ler Türkiye’sini özleyen; insanlığın son iki yüzyılda yaşadığı siyasi ve kültürel dönüşümlerden büyük ölçüde bihaber; dünyanın dengelerini, gidişatını, değişimin yönünü anlamaktan aciz adamlar. <br/><br/>Görüyor ve üzülüyorsunuz. <br/><br/>* * * <br/><br/>“Tümüyle bir temizlik” yapmayı öneriyor, mesela, gözünü darbe bürümüş bir asker; “Siyasal Bilgiler Fakültesi mezunu, yerel yönetimleri bilen, eğitim almış subaylar var” diyor; sonra da sanki belediyelere subayların atanacağı bir askerî rejimde bu mümkünmüş gibi ekliyor, “Avrupa Birliği sürecini de engellemeyecek bir süreç olmalı.” <br/><br/>Güler misin, ağlar mısın? <br/><br/>Bir başka notta, koskoca Türk ordusunun kara kuvvetlerinin başındaki orgeneral, 3 Kasım 2002 seçimlerini yorumluyor: “Bu sonuçlara millet iradesi diyemiyorum. Bu ümmet iradesi... Demek ki Aydınlanma hareketini tam olarak tamamlayamadık.” <br/><br/>Güler misin, ağlar mısın? <br/><br/>Başka bir görüşmede Genelkurmay’da görevli bir tümgeneral, “Biz bu işi 28 Şubat’ta bitirecektik” diyor, “Artık gelip 10-15 yıl gitmeden bu işleri halletmek gerekiyor.” <br/><br/>Güler misin, ağlar mısın? <br/><br/>Ve bir “gazeteci,” dönemin en “darbeder”lerinden Jandarma Genel Komutanı’na, darbe fikrine yanaşmayan Genelkurmay Başkanı’nı devirme öğütleri veriyor: “Karacı Genelkurmay olur, siz Kara’ya geçersiniz, İzmir’deki Jandarma olur, İstanbul’dakini de artık ne yaparsanız...” <br/><br/>Güler misin, ağlar mısın? <br/><br/>* * * <br/><br/>Gülmedim, ağlamadım. <br/><br/>Mustafa Balbay’ın günlüklerini okurken, öncelikle Balbay ve bu görüşmelere katılan bütün “gazeteciler” için, sonra Yalman’ından Eruygur’una, Büyükanıt’ından Tolon’una, bu milletin vergisiyle komutan olmuş bütün o “darbeder” generaller için derin bir hüzün duydum. <br/><br/>Günlükleri bitirdiğimde, hüznün içinde farklı bir hissin tomurcuklandığını da fark ettim. <br/><br/>Acıma hissi... <br/><br/>Bu günlüklerde adı geçenlere, bu günlüklerin parçası olanlara acıyordum.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4544.htm), [web.archive.org (arşiv bağlantısı)](http://web.archive.org/web/20090523233528/http://www.taraf.com.tr:80/makale/4544.htm)
# Af barışın anahtarıdır

*Yasemin Çongar 20.03.2009*

<div class="taraf_structure_2col_1zq">
<div class="margen_n">



 <p>Celal Talabani işi resmileştirdi. <br/><br/>Irak Cumhurbaşkanı, gerek Nur Batur’a verdiği geniş mülakatta, gerekse Başbakan Erdoğan ve Cumhurbaşkanı Gül’le görüşmesi ardından yaptığı açıklamalarda, Erbil’de nisan sonunda toplanması hedeflenen Kürt Konferansı’na resmiyet kazandırdı. <br/><br/>Talabani ayrıca, dün Cengiz Çandar’ın da vurguladığı gibi, o “iflah olmaz” iyimserliğiyle, konferansa başarı şansı verdiğini de ortaya koydu. <br/><br/>Irak Cumhurbaşkanı’nın sözleriyle, “Dünyanın dört bir yanından Kürt partilerinin katılacağı konferansta, PKK’ya şiddetten vazgeçmesi, silahlı mücadeleye son vermesi çağrısında bulunulacak...” <br/><br/>“Çünkü” diyor Talabani, “bu hareket, Kürtlerin ve Türklerin çıkarına değildir. Dönem, artık gerilla savaşı dönemi değildir. Konferansın başlıca amacı, PKK’yı silahlı eylemlerden vazgeçirmek... Onlar barıştan yana, barışçıl bir grup haline geldiklerinde Türkiye’deki kardeşlerimizle bu sorunu nasıl ele alacağımızı konuşuruz. Ben silahlı eylemleri sona erdirmeleri, şiddeti bırakmaları konusunda ümitliyim.” <br/><br/>* * * <br/><br/>Bir “Kürt Silahsızlanma Manifestosu” yayımlaması hedeflenen konferansla ilgili ilk haberleri <i>Taraf</i> yapmıştı. <br/><br/>O haberlerde de vurguladığımız gibi, konferans Ankara’nın zımnen “yeşil ışık” yaktığı, büyük ölçüde Irak Kürdistanı Bölgesel Yönetimi Başkanı Mesud Barzani’nin inisiyatifinde, ABD ve Avrupa Birliği’nin bilgisi dahilinde olgunlaşan bir girişim. <br/><br/>Bölgeden bize ulaşan son havadis, konferans için bir yandan fikirsel altyapı hazırlıklarının devam ettiği ama bir yandan da, “bazı koşullar eğer gerçekleşmezse” Barzani’nin konferansı erteleme yoluna gidebileceği yönünde. <br/><br/>Yani ortada bir dizi “Barzani şartı” var. <br/><br/>Bu şartları, “Avrupa Birliği’nin konferansa olan desteğini daha açık biçimde ortaya koyması,” “Türkiye’nin konferansa olumlu baktığını, kuşkuya mahal bırakmayacak şekilde ifade etmesi” ve “ABD, AB ve konuya ilgi gösteren Norveç, Kanada gibi ülkelerin konferansa katılımı” olarak sıralayabiliriz. <br/><br/>Velhasıl Barzani, konferansın başarı şansını artırmak için uluslararası destek bekliyor. <br/><br/>Uluslararası desteğin açıkça ortaya konması, konferansın ciddiyetini ve etkisini artırır; ona kuşku yok. <br/><br/>Ancak konferansın hedefine ulaşması, yani PKK’nın dağdan inip silahlarını teslim etmeye ikna edilmesi için gerekli “altın” koşullar başka. <br/><br/>Bu koşulların ilki, başta DTP olmak üzere Türkiye’deki Kürt partilerinin ve kanaat önderlerinin konferansı ciddiye alıp katılmasıdır. <br/><br/>İkincisi, PKK’nın konferansı peşinen reddeden bir tavır almamasıdır. <br/><br/>Üçüncüsü de, Türkiye’nin konferansta yapılacak “silahsızlanma” çağrısının PKK tarafından kabulünü kolaylaştıracak adımları atmaya hazır olması; bu adımları atabileceğinin işaretlerini vermesidir. <br/><br/>* * * <br/><br/>Bu koşulların ilkinde büyük bir sorun yok. <br/><br/>Zira Türkiye’deki Kürt oluşumlarının ve aydınlarının ekseriyeti bazı çekincelerine rağmen konferans fikrine olumlu yaklaşıyor. <br/><br/>DTP ise konferansın fikir babalarından biri ve konferansın “işlevli” olabilmesi için PKK’nın dışlanmaması gerektiğini vurguluyor ki bu da zaten, ikinci altın koşulun yerine gelmesi demek. <br/><br/>PKK lideri Abdullah Öcalan, konferansa karşı çıkmamakla önemli bir iş yaptı; hem örgütün konferansı ciddiye almasına, hem de daha mühimi, belirli koşulların yerine gelmesi halinde silah bırakma fikrine kapıyı açık bıraktı. <br/><br/>Gerçi PKK’nın dağ kadrosu, Apo’nun avukatlarıyla yaptığı son görüşmeden basına yansıyan görüşlerine kıyasla, konferans fikrine çok daha mesafeli ama yine de, örneğin Duran Kalkan’ın açıklamalarında görüyoruz ki örgüt bu aşamada kategorik bir “ret“ çizgisinde değil. <br/><br/>PKK, daha ziyade, konferansa katılımının pazarlığını yapmaya çalışan ve bu vesileyle hem Erbil’deki Barzani yönetimi hem de uluslararası aktörler tarafından muhatap alınmanın yolunu arayan bir görünümde. <br/><br/>Konferansın yapacağı “silahsızlanma” çağrısının başarıya ulaşması için gerekli diğer koşulun yerine gelip gelmeyeceği ise meçhul ve DTP de, PKK da, Barzani de esas olarak bu konunun netleşmesini bekliyor. <br/><br/>Ankara, “af” kelimesinden korkuyor. <br/><br/>Yetkililer, “Eve dönüşü kolaylaştırmak için ne yapacaksınız” sorusuna, “Zaten mevcut bir düzenleme var; onu işleteceğiz” demenin ötesinde cevap veremiyorlar. <br/><br/>Oysa Kürt halkı kadar bütün dünya da biliyor ki, bu yeterli değil. <br/><br/>PKK’nın dağdan inip silahlarını teslim etme noktasına gelmesi için, öncelikle, 150-160 kişilik lider kadro dışındaki örgüt mensuplarının kovuşturmaya uğramaksızın ve sivil hayata bütünüyle katılmalarının önünde hiçbir “sicil” engeli kalmaksızın eve dönebileceklerini bilmeleri gerekiyor. <br/><br/>Açıkçası, dağdaki militanın silahını teslim ettikten sonra, isterse “mücadelesini” Türkiye’de yasal siyasi zeminde sürdürebileceğini ve bunun tek şartının “şiddet kullanmamak, kullanımını da reddetmek” olduğunu bilmesi gerekiyor. <br/><br/>Buna paralel olarak, “örgüt üyeliği” suçundan halen cezaevinde olanların affı da şart. <br/><br/>Ve nihayet, lider kadronun silahlarını teslim ederek Irak’ta ya da Norveç gibi bir üçüncü ülkede ikamet edebilmesi için özel düzenleme yapılmasına Ankara “yeşil ışık” yakmalı. <br/><br/>* * * <br/><br/>Şunu çok iyi biliyorum; yukarıda yazdığım türden bir “af” düzenlemesi başka adlar altında da olsa Ankara’nın siyasi erkânı ve sivil-asker bürokrasisinin gündemine daha önce geldi. <br/><br/>Dahası, “PKK’nın muhatap alınması” meselesi, hiçbir zaman “resmen” kabullenilmedi ve edilmeyecektir ama aslında çoktan gerçekleşti. <br/><br/>Son birkaç yıldır, PKK’yı silahsızlandırma hedefine ulaşmanın olası yöntemleri Türk devletinin de bilgisi ve dolaylı katılımıyla, çeşitli ortamlarda PKK’nın dikkatine getirildi; Kuzey Irak’ta ve Avrupa’da PKK temsilcileriyle bu kapsamda temaslar yapıldı. <br/><br/>Kısacası, bu yazdıklarım bazı okurlara “aşırı” gelse bile, aslında uzunca bir süredir devletin içinde tartılan ve bazı somut girişimlere kaynaklık etmiş düşünceler. <br/><br/>Şimdi sıra, barış için kararlı adımlar atabilmekte. <br/><br/>PKK’nın silahlı mücadeleden medet ummaması ve dağdan inmeyi göze alabilmesi için, “af” uygulamasını hem bir bütün olarak devletin hem de toplumun içine sindirebilmesi gerek. <br/><br/>Çeyrek yüzyıldır akan kanın durması için bunu yapabilmeliyiz. <br/><br/>Affın barışın anahtarı olduğunu görmeliyiz... <br/><br/>Adına ne dersek diyelim.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4575.htm), [web.archive.org (arşiv bağlantısı)](http://web.archive.org/web/20090522111347/http://www.taraf.com.tr:80/makale/4575.htm)
# Bu bahar gerçekten bahar gelebilir

*Yasemin Çongar 25.03.2009*

<div class="taraf_structure_2col_1zq">
<div class="margen_n">



 <p>Mart sabahlarının her an soğuğa kayabilen serinliği, çok geçmeden sıcak esmeye başlayacağını hissettiren ılık bir rüzgâra bırakıyor yerini ve İstanbul’da, aylardır yüzünü pek nadir gösteren güneş ağız dolusu gülerken, iki durup bir akan trafiği ancak içlerinde kaybolarak unutabildiğim gazetelerden başımı kaldırıp toprağa, ağaçlara, denize, insanlara baktıkça artık iyice anlıyorum ki, filizleriyle, tomurcuklarıyla, kendine özgü renkleri ve kokusuyla geliyor bahar. <br/><br/>İçim ışıyor. <br/><br/>Üstelik sadece etrafa bakarken değil. <br/><br/>Baharın işaretleri elimdeki gazetelerde de var. <i><br/><br/>Taraf’</i>ın tek kelimelik manşetinde, mesela: <br/><br/>KÜRDİSTAN... <br/><br/>Yok edemeyince yok saymayı seçtiği <br/><br/>Kürt kimliğini hatırlatan isimlerden korkmakla kendisini komik duruma düşüren ve eğer yok etme çabasının içerdiği onca zulmü bir an için bile unutabilsek bu korkaklığıyla hepimizi kahkahalarla güldürebilecek olan devletimizin nihayet “Kürdistan” diyebilmesi bir bahar müjdesi değil mi sizce? <br/><br/>Ya <i>Taraf’</i>ın “Kuyudan albay çıktı” sürmanşeti? <br/><br/>Kürtlerin, kendilerini bu devletin “ikinci sınıf” vatandaşı, bu toprakların “üvey evladı” gibi hissetmesinin ve çeyrek yüzyıldır bu memleketi kavuran ateşin sönmemesinin baş sorumlusu sayılabilecek kanlı, karanlık JİTEM örgütünün önemli ismi, Kayseri Jandarma Alay Komutanı Albay Cemal Temizöz’ün nihayet sorgulanması az şey mi? <br/><br/>1993-1996 döneminde Cizre ve çevresinde işlenen ‘faili meşhur’ cinayetlerden haberli ve sorumlu olduğu daha önce defalarca iddia edilmiş bir komutanın şimdi bu iddiaya yargı önünde cevap vermeye çağrılması bir tür bahar müjdesi değil mi? <br/><br/>Bu sorgunun ardında onca ölüm olduğunu bilmesek; kuyularda kemik arayan bir memleket olmasak; o kemikler benim oğlumun, benim ağabeyimin, benim kocamın kemikleri mi diye bekleşen yüzlerce aileyi unutabilsek devletimizin nihayet adaleti arıyor olması en azından bir tebessüm kondurmaz mıydı yüzümüze? <br/><br/>*** <br/><br/>Cumhuriyet’in topluma reva gördükleri, belki de daha yıllar yılı her tebessümü biraz acı,her kahkahayı biraz buruk kılacak bu ülkede ama bu günlerde umutlu olmak için yıllardır olmadığı kadar çok sebebimiz var. <br/><br/>Bu sebepleri bugünkü birinci sayfamızda da bulacaksınız. <br/><br/>Eski Cizre Belediye Başkanı Korucubaşı Kamil Atak’ın “faili meşhur” bağlantıları nedeniyle tutuklandığını okuyacaksınız örneğin. <br/><br/>Sürmanşette önceki gün “Kürdistan” diyerek tek kelimelik bir devrim gerçekleştiren Cumhurbaşkanı Abdullah Gül’ün, bu kez “Af” fikrine kapıyı kapatmadığını öğreneceksiniz. <br/><br/>Okuyacak ve belki siz de benim gibi, “Bu bahar memlekete gerçekten bahar gelebilir” diye ümitleneceksiniz. <br/><br/>*** <br/><br/>Bu bahar gerçekten bahar gelebilir; bu bahar gerçekten savaş bitebilir. <br/><br/>Yeter ki, Ankara “af” konusunda ayak sürümesin. <br/><br/>Cumhurbaşkanı Abdullah Gül “Şu an için bir düşüncemiz, bir tasarrufumuz” yok diyor ama o da çok iyi biliyor ki, PKK’nın Kandil Dağı’ndan inip silahlarını teslim etmesinin zeminini sağlayacak en önemli adım “af.” <br/><br/>20 martta bu sütunlardaki “Af barışın anahtarıdır” başlıklı makalede de vurgulamaya çalıştım; tekrar yazıyorum. <br/><br/>Eyleme karışmamış PKK mensuplarının, silahsızlandıktan sonra herhangi bir kovuşturmaya uğramaksızın evlerine dönebileceklerini bilmeleri gerekiyor. <br/><br/>Ancak, onlara “Gidin evinizde oturun” demek de yeterli olmayacak. <br/><br/>Barışın başarılı olması için, PKK’lıların toplumsal hayata karışabileceklerini, bir işte çalışabileceklerini ve dilerlerse siyaset yapabileceklerini de bilmeleri gerek. <br/><br/>Velhasıl, bir “sicil affı” gerek. <br/><br/>Dağdakilere bu olanağın tanınması, “örgüt mensubu” olmak suçundan halen cezaevlerindeki binlerce mahkûmun da salıverilmesini gündeme getirecektir. <br/><br/>Ankara bunu da yapabilmeli... <br/><br/>Devlet, nisan sonunda Erbil’de toplanması planlanan Kürt Konferansı’nın PKK’ya yapacağı silahsızlanma çağrısının karşılığını bulmasını istiyorsa ya “af” kelimesinden korkmaktan vazgeçmeli... <br/><br/>Ya da bazı radikal Kürtlerin de “Kim kimi affedecekmiş” diye karşı çıktığı bu kelimenin yerine bir başkasını koymalı ve adına ne derse desin, kapsamlı, gerçekçi ve barışı garantileyecek yeni bir “eve dönüş” düzenlemesi yapabilmeli. <br/><br/>*** <br/><br/>Cumhurbaşkanı Gül’ün, kırk dakikası başbaşa olmak üzere toplam bir saat on dakika görüştüğü Irak Kürdistan Bölgesel Yönetimi Başbakanı Neçirvan Barzani’yle “af” olasılığını da konuştuğunu sanıyorum. <br/><br/>Görüşmeden sonra Barzani’nin “affın çözüme çok yardımcı olacağı” şeklindeki sözlerine karşılık Gül’ün “Af bizim işimiz, başkasıyla konuşmam” demesi bence haklı bir çıkış. <br/><br/>Af, gerçekten de Türkiye’nin işi, Türkiye’nin sorumluluğu ve eğer barışı istiyorsa, Türkiye’nin görevi. <br/><br/>Türkiye’nin “af” düzenlemesini başkası istediği için yapıyor durumuna düşmemesi mümkün. <br/><br/>Seçimden sonra elini çabuk tutup işleyecek bir “eve dönüş” düzenlemesinin hukuki altyapısını hazırlayan bir Ankara, Kürt Konferansı’nın “Af çıkart” çağrısı üzerine harekete geçen bir Ankara olmaktan kendini kurtarabilir. <br/><br/>Doğrusu da budur. <br/><br/>İçimden bir ses, Ankara’nın bu bahar “doğru” davranabileceğini söylüyor bana.<br/><br/>Ve eğer Ankara “doğru” davranırsa, bu bahar baharın gerçekten geleceğini biliyorum.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4667.htm), [web.archive.org (arşiv bağlantısı)](http://web.archive.org/web/20090605181835/http://www.taraf.com.tr:80/makale/4667.htm)
# Ergenekon Davası’nın Çankaya’daki adı: Şeffaflaşma

*Yasemin Çongar 27.03.2009*

<div class="taraf_structure_2col_1zq">
<div class="margen_n">



 <p><b>BRÜKSEL</b> <br/>Fannie Mae’yi tanır mısınız? <br/><br/>Ya Freddie Mac’i? <br/><br/>Ya Sülün Osman’ı? <br/><br/>İlk iki soruya, milyonlarca Amerikalının verdiği cevap belli: “Tanımaz olaydım.” <br/><br/>Uzun ve sıkıcı resmî adları yerine, anaçlık (Fannie Mae) ve babacanlık (Freddie Mac) çağrıştıran takma isimleriyle meşhur bu krediyle konut edindirme (mortgage) kurumlarının “morgıçzede” durumuna düşürdüğü insanlar, şimdi kendi hesap bilmezliklerine yanadursun, onların hesap bilmezliğinden yararlanan mortgage piyasasının başıboş bırakılması sayesinde dünyaya yayılan kriz dalgalarıyla boğuşanlar da, Amerikan hükümetinin bu başıboşluğa hangi akla hizmet müsaade ettiğini öfkeyle karışık bir hayretle sorguluyor hâlâ... <br/><br/>Cumhurbaşkanı Abdullah Gül de onlardan biri. <br/><br/>Ankara’dan Brüksel’e uçarken kendisine eşlik eden bir grup gazeteciyiz. <br/><br/>Bir meslektaş soruyor: “Kriz dibe vurdu mu sizce?”<b> <br/><br/>“Onu önce Amerikalılara sormak lazım,”</b> diyor Gül ve devam ediyor: <br/><br/>“Biz, bütün tavsiyeleri titizlikle göz önünde tutarak hareket ederken, Amerika’da finans sektörünün bu kadar başıboş davrandığını kim bilebilirdi?” <br/><br/>Sonra birden muzipleşiyor Cumhurbaşkanı; “Hani bir zamanlar bizde bir Sülün Osman vardı; Galata Kulesi’ni, Dolmabahçe’deki Saat Kulesi’ni filan vatandaşa satmıştı. Ne farkı var?” <br/><br/>“ABD’deki mortgage şirketleri de o misal” demeye getiriyor.<b> <br/><br/>Ha Freddie Mac ha Sülün Osman yani!</b><b> <br/><br/>TÜRKİYE’NİN GERÇEK GÜNDEMİ</b> <br/><br/>Aslında konumuz kriz değil; konumuz her şey. <br/><br/>Cumhurbaşkanı Gül’ün, Dışişleri Bakanı Ali Babacan ve Devlet Bakanı ve Başmüzakereci Egemen Bağış’la birlikte gerçekleştirdiği Brüksel ziyaretinin gündeminde <b>her şey</b> var <br/><br/>Zira, Gül’ün bugünkü bakışıyla, Türkiye’deki her şey, eninde sonunda geliyor Avrupa Birliği’ne üyelik sürecinin ve bu yolda yapılması gereken reformların ilerleyip ilerlemediğine dayanıyor. <br/><br/>Avrupa Birliği’nin en tepedeki yürütme organı olan Komisyon’a Türkiye’den cumhurbaşkanı düzeyinde yapılmış ilk ziyareti dün gerçekleştiren Gül’e göre, “yerel seçim de kriz de önemli ama geçici gündemler.”<b> <br/><br/>“Seçimler bitecek, her şey durulacak. Esas gündem ortaya çıkacak. Türkiye’nin sürekli gündemi, bütün standartlarını yükseltme uğraşıdır. Bu da Avrupa Birliği sürecidir” </b>diyor ve AB reformlarının hem Türkiye’nin demokratikleşmesi anlamına geleceğini hem de iktisadi krizin aşılmasını kolaylaştıracağını vurguluyor Gül. <br/><br/>Kürt sorununun çözümünde de yine bu gerçek gündemin “esas” olduğuna dikkat çekiyor; “Avrupa Birliği ilerlemesi bu konuda çok yardımcı olacak,” diyor, “demokratik standartlar yükseldikçe Güneydoğu’daki talepler de cevabını buluyor.” <br/><br/>Velhasıl, demokratikleşmeyi Avrupa Birliği’ne uyum sürecine göbekten bağlı gören bir cumhurbaşkanımız var ve bu alandaki güçlenmeyi “Türkiye’nin ‘soft power’ının artması” olarak niteliyor. <br/><br/>Diyor ki,<b> “Son beş-altı yıldır Türkiye’nin güçsüz tarafı yani ‘soft power’ı güçleniyor. Bu, ekonomiyi de kuvvetlendirir, askeri de.” <br/><br/>HEM İÇE HEM DIŞA MESAJLAR</b> <br/><br/>Cumhurbaşkanı Gül’ün dün Avrupa Birliği Komisyonu’nun Berlaymont Binası’nda Komisyon Başkanı Jose Durao Barroso’yla yaptığı ve türünün ilk örneği olması açısından tarihî sayılabilecek görüşme, tam üyelik uğraşının teknik ayrıntılarını içermiyordu. <br/><br/>Teknik ayrıntılar, Gül-Barroso görüşmesi sürerken, yan odada Genişlemeden Sorumlu Avrupa Birliği Komiseri Olli Rehn’le buluşan Babacan ve Bağış’ın işi.<b> <br/><br/>Gül, Brüksel’e “stratejik” bir bakışla, hem içe hem dışa mesaj vermek üzere geldi.</b> <br/><br/>Dışarıya mesajını şöyle özetliyor: <br/><br/>“Avrupa Birliği öncelikle kendi öneminin, kendi ‘soft power’ının farkında olmalı. Türkiye’nin önemini ve bu ‘soft power’a yapacağı katkıyı azımsamamalı. Türkiye’nin artık sadece kendi sınırları içinde uğraşan bir ülke olmadığını görmeli.” <br/><br/>Gül’ün içeriye mesajı daha da vurgulu: <br/><br/>“Avrupa Birliği ile fasıl açma fasıl kapatma işini kendi kendimize bile yapmamız lazım. Uyum sürecini ne kadar hızlandırırsak bizim için o kadar iyi.” <br/><br/>Gül, sohbetimizi ayakta izleyen Başmüzakereci Bağış’a, “Hükümet komiserimiz de orada duruyor ki yanlış yaparsam düzeltsin” diye takılıyor daha en baştan. <br/><br/>Ve söz “içeriye mesaj”a gelince, 2008’in “AB yılı” olmadan gelip geçtiğini, reformların duraksadığını düşünenlerimize, cevabı Bağış veriyor. <br/><br/>Meclis’te Kadın-Erkek Fırsat Eşitliği Komisyonu kurulmasından Kyoto Protokolü’nün onaylanmasına, TRT-Şeş’e kadar, Ulusal Program’ın onaylanmasından bu yana atılan bir dizi adımı sıralıyor. <br/><br/>Bunlar yeterli mi? <br/><br/>Avrupa Birliği İlerleme Raporu’nun işaret ettiği eksikleri hatırlatıyoruz. <br/><br/>Sivilleşmesini tamamlayamamış, mesela askerî harcamalar üzerinde Sayıştay denetimini hâlâ sağlayamamış bir ülke değil miyiz? <br/><br/>İlerleme Raporu bunu sorgulamıyor mu? <br/><br/>Gül, sivilleşme konusuna özel olarak girmiyor ama İlerleme Raporu’nun Türkiye için bir “yol haritası” oluşturması gerektiğini kabul ediyor ve hükümete önemli bir çağrı yapıyor:<b> <br/><br/>“Başmüzakereci ile Adalet, Dışişleri ve İçişleri bakanlarından oluşan Reform İzleme Komitesi’nin hemen seçimden sonra çalışmaya başlamasını arzu ediyorum.”</b><b> <br/><br/>ERGENEKON’A GİRMEDEN… </b><br/><br/>Gül’ün Brüksel ziyareti, Ergenekon Davası’nın ikinci iddianamesinin kabulüyle, Türkiye’nin tarihinde ilk kez, dört yıldızlı generallerini Meclis’e ve hükümete karşı darbe planlamaktan yargılayacağının kesinleştiği bir anda gerçekleşiyor. <br/><br/>Demokrasiye doğru, Gül’ün deyişiyle “soft power”ımızın artması yolunda muazzam bir adım... <br/><br/>Uçakta kendisine bu konuyu sorduğumda, “Ergenekon” adını hiç ağzına almadan ama meselenin özünün farkında olduğunu hissettirerek yanıtlıyor Gül: <br/><br/>“Ben Türkiye’nin reform adımlarından söz ederken ne dedim? ‘Yaşanan şeffaflaşma’ dedim.” <br/><br/>Velhasıl, Ergenekon Davası sayesinde artık gizlenemeyen, şimdi ikinci iddianamenin sayfalarında yepyeni bir boyutuyla deşifre edilen bütün o kirliliğin gün ışığına çıkmasına Çankaya’nın taktığı sade ve mükemmel adı öğreniyoruz:<b> <br/><br/>Şeffaflaşma!</b></p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4697.htm), [web.archive.org (arşiv bağlantısı)](http://web.archive.org/web/20090529165110/http://www.taraf.com.tr:80/makale/4697.htm)
# Cemil Çiçek kafası ve Diyarbakır’dan bir mektup

*Yasemin Çongar 01.04.2009*

<div class="taraf_structure_2col_1zq">
<div class="margen_n">



 <p>Güneydoğu, sandıkta gayet net bir mesaj verdi. <br/><br/>Kürt seçmen, DTP lideri Ahmet Türk’ün de söylediği gibi, 2007’de AKP’ye emanet ettiği oyları geri aldı. <br/><br/>AKP’nin bölgedeki desteği, 2007’dekine kıyasla Van’da 19, Mardin’de 17, Adıyaman’da 16, Siirt’te 13, Hakkari’de 13, Batman’da 11, Diyarbakır’da 9 puan geriledi. <br/><br/>TRT-Şeş gibi kültürel açılımlar da, hükümetin bölgeye yaptığı yatırımlar da, AKP’nin halka dağıttığı yardım da Kürt seçmenin ekseriyetini ikna etmeye yetmedi. <br/><br/>Demek ki, her şeyden önce kimliğine saygı gösterilmesini isteyen, eşit vatandaş muamelesi talep eden insanları kazanmanın yolu “kimlik siyaseti”ni dışlayıp karalamaktan geçmiyor. <br/><br/>Demek ki, her ilçesine, her köyüne, her evine ateş düşmüş bir bölgenin halkını, şiddete dayalı zihniyet ve uygulamaları değiştirmeden yanınıza çekemiyorsunuz. <br/><br/>AKP, seçimlerin Güneydoğu’da ortaya çıkardığı tabloyu doğru okursa, Türkiye’nin çeyrek yüzyıllık savaşını bitirmesine yardımcı politikaların önünü de açabilir. <br/><br/>Ne yazık ki, ilk işaretler bu yönde değil. <br/><br/>Cemil Çiçek’in <i>Hürriyet</i>’ten Enis Berberoğlu’na söylediklerine bakın. <br/><br/>DTP’ye oy veren vatandaşından “onlar” diye söz edebilen, “onlar” dediği bu insanların bir “güvenlik sorunu” olduğunu ima edebilen, “Iğdır’ı da aldılar yani Ermenistan sınırındalar” diyebilen Cemil Çiçek bölücülüğün feriştahını yapmıştır. <br/><br/>Gerçi, kendisine “hükümet içindeki devlet sözcüsü” diye de bakmak pekâlâ mümkün ama resmî sıfatı “Hükümet Sözcüsü” olan Çiçek gibilerinin zihniyeti AKP’ye ne kadar egemen olursa, bu partinin Kürt halkının teveccühünü kazanması da o kadar zorlaşır. <br/><br/>AKP, bu kafaya teslim oldukça devleti dönüştüremez; tüm Türkiye’nin partisi yani “Kürtlerin de partisi” olma iddiasını sürdüremez. <br/><br/>Bu kafa değişmedikçe Kürt sorunu çözülmez daha da çetrefilleşir. <br/><br/>Bu kafa değişmedikçe, bu topraklara barış gelmez. <br/><br/>* * * <br/><br/>Diyarbakır’dan uzun bir mektup aldım. <br/><br/>Seçim sonuçları, Cemil Çiçek kafası ve bölge gerçeği üzerinde düşünmemize yardımcı olacağına inandığım bu mektubu, gönderen okurumun da iznini alarak, dikkatinize sunuyorum: <br/><br/>“Sayın Yasemin Çongar, <br/><br/>Türkiye’nin demokratikleşmesi için taşıdığınız iyi niyetten, koruduğunuz umuttan ve tabii ki yürüttüğünüz yürekli çabadan dolayı sizi kutluyorum. Taraf ailesinin cesaretli yürüyüşünde de başarılar diliyorum. Niyet ve umutlarınızı, son dönemlerde yazılarınıza açıkça ve heyecanla yansıtıyorsunuz. Türkiye’deki gelişmeleri özgün yorumlarınızla, tecrübenizle biz okuyucularla paylaşıyorsunuz. Sizin yazıları takip eden biri olarak, oldukça iyimserlik içeren yorumlarınızla yaşanan gerçeklik arasında kimi çelişkiler görmekteyim. <br/><br/>Şöyle ki; Kürt sorunu ve genel çerçevede demokratikleşme sorunu devletin yapısal bir sorunu olduğundan, bir hükümetin söylem değişikliği ile çözülecek sorunlar olmadığını düşünüyorum. Soyutlama yaparsak; <b>devletin zihniyeti AKP’ye hâkim olduğu sürece, AKP ne demokratikleştirmeyi sağlayabilir ne de Kürt sorununu çözebilir. (AKP’nin demokratik bir parti olduğunu, iyi niyetli olduğunu varsaysak bile, bu durum değişmez.) Kürt sorunu, Türkiye’de siyasal yönetimlerin değişmesiyle değil, devletin zihniyetinin değişmesiyle çözüm bulabilir.</b> Çünkü 85 yılda 60’ın üstünde hükümet geldi geçti, sorunlar çözülemedi. <br/><br/>Kürtler ve özelde Kürt Özgürlük Hareketi, inkâr ve imha siyasetini merkezine alan devletin zihniyet düzeyinde aşılmasını; yani anayasal düzeyde demokratikleşmesini önemser. Bugün <b>Kürtlerin hükümetten, devletten talepleri meşru ve son derece haklıdır. İstediği şey TV, radyo, iş veya Kürdistan’a Kürdistan demeleri değildir. İstediği şey, Kürt halkının varlığının inkârına son verilmesi ve ulusal-uluslararası sözleşmelerle halk kimliğinin tanınmasıdır. Soyutlamaya gidersek, TRT Şeş’in kendisinden çok, anayasaya Kürtçe yayın hakkının tanındığına dair bir hükmün konulmasıdır. Kürt kimliği ve kültürünün tanınmasıdır. </b><br/><br/>Sembolik gelişmelere değer vermenizi eleştirmiyorum. Ama beklentilerimiz arasında farkların olmasının da doğal karşılanması gerektiğini izah etmeye çalışıyorum. Gasp edilmiş haklarını geri almak için büyük bedel ödeyenlerin beklentilerinin de yüksek olmasını anlayışla karşılamanız mantığın doğal sonucudur. <br/><br/>Mesela Kürt asıllı bir yurttaş olarak, değer vermem gerektiğine inandığım sembolik adımlar da vardır. Benim 1984’ten beri süren savaşta bir ağabeyim ve bir kardeşim gerilla saflarında savaşırken yaşamlarını yitirdiler. Henüz ikisinin de cenazesini almış değiliz. Defalarca müracaat etmemize rağmen, mezarlarını bildiğimiz halde alıp köyümüze getirmemize izin verilmiyor. Bu zihniyetle barışmak ne kadar mümkündür? Bu savaşın direkt acısını yaşayan biri olarak bir an önce savaşın bitmesini istiyorum. Ancak devletin, hükümetin zihniyetinin değişmemesi bu istemimi kursağımda bırakıyor ve her gün gözlerimizin önünde dağlara çekilen gencecik gerilla adaylarına “gitme” diyemiyorum. <b><br/><br/>Hâlihazırda, 3000 kadar gerillanın cenazesi hakkında bilgi alınamamaktadır. Şayet hükümet ya da devlet toplumsal barışta samimi ise en değerli sembolik adım olarak, yerleri bilinen cenazelerin alınmasına izin vermesi, bilinmeyenleri açığa çıkarması ve ailelerinin çektiği manevi işkenceye son vermesidir</b>. Bu konuda hem DTP’nin hem de demokratik basının, aydınlarımızın öncülük görevlerini yapmadıkları düşüncesindeyim. Bu konu hükümetin samimiyetinin ölçüsü olacağı düşüncesindeyim. Çünkü engelleri ordu değil Adalet Bakanlığı’na bağlı birimler çıkarmaktadır. <br/><br/>İkincisi; Türkiye tarihinde darbe, baskı, şiddet, idam ile özdeşleşen İmralı Adası’nın cezaevinden ve askeriyeden arındırılması, hükümetin ve devletin samimiyetinin somut adımı olacaktır. <b>Abdullah Öcalan’ın Kürdistan’da ev hapsine alınması ve Kürtlerle temasının sağlanması, bu şekilde çözüm için daha rahat tartışma ve etkinliğini kullanma şansının tanınmasını sağlayacaktır.</b> <br/><br/>Üçüncüsü; <b>yine Kürt çocuklarının yetişkinler gibi yargılanmasını sağlayan ve mevcut hükümetin çıkardığı özel ceza yasalarının iptal edilmesi gibi yargı alanındaki düzenlemeler çözüm sürecine ilişkin iyimserliğin biz Kürtlerde de gelişmesini sağlayacaktır inancındayım. <br/><br/>Vicdanlarda oluşacak bir barış, en kalıcı barıştır</b> bence. Mevcut hükümetin doğru uygulamalarına sahip çıkmak, desteklemek ama gittikçe faşizan, monolitik biçimlere evrilme emaresi gösteren uygulamalarına karşı çıkmak, 20. yy’ın ilk yarısında Avrupa’da yükselişe geçen faşizme karşı sergilenen bir anlamda gafletten çıkaracağımız önemli ders olmaktadır. <br/><br/>Sonuç olarak sizin gibi iyimser, umutlu olmak istiyorum. Ancak sembolik gelişmeler beklentilerimizi karşılayacak düzeyde değildir. Ben 1994’ten bu yana Kürtçe radyo ve TV dinliyor/izliyorum. Doğal hakkımın, inkâr yasaları ile elimden alınmış ama mücadele ile geri kazandığım haklarımın yasal güvenceye kavuşmasını talep ediyorum. Bu derece net. Hükümetin daha fazla adım atması için sesimizi duyurmak da sizlerin görevleri arasındadır diye düşünüyorum. <br/><br/>İyi çalışma dileklerimle...”</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4783.htm), [web.archive.org (arşiv bağlantısı)](http://web.archive.org/web/20090609053422/http://www.taraf.com.tr:80/makale/4783.htm)
# G-20 ve sistemin zehrini akıtmak

*Yasemin Çongar 03.04.2009*

<div class="taraf_structure_2col_1zq">
<div class="margen_n">



 <p>Yananlar bilir. <br/><br/>Düştüğü yerde ölçmeye gelmez ateş. <br/><br/>Doğarken ölen bir bebeğin annesi, kendisiyle aynı kaderi paylaşan annelerin sayısıyla ilgilenmez. <br/><br/>İstihdam istatistikleri, işsiz kalan bir babaya çare olmaz. <br/><br/>Dükkânını kapatmak zorundaki esnaf ya da çalışanına “Küçülüyoruz, hakkını helal et” diyen patron, hesabını bilir elbet ama çoğu zaman bu bilgi avutmaz onu. <br/><br/>Yine de rakamların dili önemli bence. <br/><br/>Kaybetmenin, kanamanın, yoksulluğun, yokluğun ölçüsünü bilmek önemli. <br/><br/>Dünyanın gelişmiş ve gelişmekte olan yirmi ülkesinin liderleriyle uluslararası mali kuruluşların yöneticilerini biraraya getiren G-20 Zirvesi’ni anlamaya da, küresel krizin rakamlarından başlamamız mümkün. <br/><br/>Krizin pek az bilinen bir ölçüsüne bakabiliriz mesela; Dünya Sağlık Örgütü verilerine göre, her yıl ölen çocuk sayısının, mali kriz nedeniyle, 200 bin ile 400 bin arasında artacağını biliyor muydunuz? <br/><br/>Ve, dün Londra’da krize çözüm arayan dünya liderlerinin kaçı, çocuk ölümlerini düşünüyordu dersiniz?   <b><br/><br/>KRİZİN BEDELİNİ ÖLÇMEK</b>   <br/><br/>Türk gazetelerinin sınırlı ilgisine bakmayın; günlerdir dünya basınının bir numaralı konusu G-20 Zirvesi. <br/><br/>Yine de yayımlanan haber ve yorumların çok büyük bölümü, bu zirvenin sebeb-i hikmeti olan krizi, rakamlarla ifade etmekte zorlanıyor. <br/><br/>Zira krizin merkezinde, dünya bankalarının elindeki “zehirli kâğıtlar” yani artık değersizleşmiş, piyasada satışı pek mümkün olmayan senetler var. <br/><br/>Ama kimse sistemin zehrini dışarı akıtmanın yani bu değersiz kâğıtlardan kurtulmanın bedelini tam ölçemiyor. <br/><br/>Bir yandan, siyasetçiler bu bedelin muazzam büyüklüğünü seçmenlerine söylemekte tereddütlü. <br/><br/>Bir yandan, batık kredilerden söz etmek başlı başına bir risk faktörü, çünkü bu, bankalara olan güveni büsbütün sarsıyor, güven sarsılınca batık krediler de artıyor... <br/><br/>Alın size bir tavuk-yumurta sendromu: Zehirli kâğıtların toplam bedelini hesaplayıp iyi-kötü bir rakama ulaştığınız anda, bir de bakıyorsunuz ki, zehirli kâğıtlar yığınına yenileri çoktan eklenmiş bile. <br/><br/>Diğer yandan, G-20 Zirvesi’nde yetkilerinin genişletilmesine karar verilen Mali İstikrar Forumu’na da başkanlık eden İtalya Merkez Bankası Guvernörü Mario Draghi’nin dediği gibi, “Küresel düzeyde bankaların kayıpları rakamsal olarak inandırıcı şekilde ortaya konmadıkça, krize çözüm üretmek de iyice zorlaşıyor.” <br/><br/>G-20 liderlerinin dün aklında olan rakamlardan bir-ikisini biliyoruz yine de. <br/><br/>Mesela, Uluslararası Para Fonu’nun batık krediler için bir yıl önce yaptığı bir trilyon dolar tahmininin, bugün 2 trilyon 200 milyar dolara ulaştığından haberdarız. <br/><br/>“Şok” kelimesi anlamını yitiriyor yani.   <b><br/><br/>ANGLO-AMERİKAN İTTİFAKI</b>   <br/><br/>Ben bu yazıyı yazarken henüz resmiyet kazanmamıştı ama, G-20 Zirvesi’nden, düşüşteki uluslararası ticareti canlandırmak için en az 250 milyar dolarlık bir harcama taahhüdü çıkması, Uluslararası Para Fonu’na da 500 milyar dolar ek kaynak aktarılması bekleniyordu. <br/><br/>Ayrıca, off-shore bankacılık ve uluslararası piyasada denetimsiz işlem yapılan adacıklarla (vergi cennetleriyle) mücadele konusunda da genel bir uzlaşma sağlanmıştı. <br/><br/>Ancak bu önlemlerin, tek başına, krizi aşmaya yetmeyeceği aşikâr. <br/><br/>Londra’da iyice netleşen ayrışma, kapitalist ekonomilerin stratejik politika değişiklikleri konusunda zorlanacağının kanıtı. <br/><br/>Bir yanda, krizin çaresini devasa harcama paketlerinde aramaya devam eden Anglo-Amerikan ittifakı var. <br/><br/>Başkan Obama, G-20’deki konuşmasında, küresel mali krizin temelinde Amerikan piyasalarının denetimsizliğinin önemli rol oynadığını, “Vermemiz gereken bir hesap var” sözleriyle kabul etse bile, daha fazla regülasyon talebine temkinli yaklaştı. <br/><br/>Obama-Brown ikilisinin kriz reçetesi, özetle, piyasaları canlandırmak ve şirketleri kurtarmak için para akıtmak ibaret. <br/><br/>Obama, “Amerika’nın doymak bilmez bir tüketici piyasası olduğu günler sona eriyor. Sizler de kendi piyasalarınızı canlandırmak için elinizi cebinize atın. ABD artık dünyadaki büyümenin yegâne motoru olamaz” diyerek aynı reçeteyi Avrupa’ya da önerdi.   <b><br/><br/>SARKOZY-MERKEL NE İSTİYOR</b>   <br/><br/>Anglo-Amerikan cephesinin karşısında ise, kıta Avrupası’nın yaşlı ekonomileri, yani Fransa ve Almanya var. <br/><br/>Almanya Şansölyesi Angela Merkel’in “Daha fazla harcama yap, piyasanı canlandır” talebine cevabı basit: “Kimse bana ne kadar harcama yapacağımı söyleyemez.” <br/><br/>Fransa Cumhurbaşkanı Nicolas Sarkozy ile ağızbirliği eden Merkel, piyasalar üzerindeki denetimin arttırılmasını istiyor; Amerikan piyasasında regülasyonu da dayatacak bir uluslararası mekanizma öneriyor. <br/><br/>“Ne de olsa,” diyor Sarkozy, gelinen noktadaki Amerikan sorumluluğuna işaret ederek, “bu kriz birdenbire Avrupa’da patlak vermiş değil.” <br/><br/>Sarkozy haklı, ancak Japonya’nın da ABD-Britanya ekseninde yer alması, “regülasyon” taleplerinin ancak Washington’ın razı olduğu sınırlarda karşılanması, yani her ülkenin kendi piyasası için geçerli “sistemik risk regülatörleri”nin ötesine geçilmemesi sonucunu verebilir. <br/><br/>Fransa ve Almanya ise, ABD’nin başıboş bırakılmış bir piyasa ekonomisinin risklerini hâlâ tam kavrayamadığını savunuyor, daha denetimli Avrupa modeline yönelinmesini istiyor. <br/><br/>Londra’da ortaya çıkan tablo, ABD’nin bu talebe kolay razı olmayacağını gösterdi ama Obama’nın, hafta sonunda Merkel’le yapacağı baş başa görüşmenin ana konusu da yine kriz olacak ve Merkel’in ısrarı sürecek. <br/><br/>Şimdilik kesin olan şu: <br/><br/>Liderler uluslararası mali sistemin zehrini tamamen akıtacak önlemler konusunda anlaşıncaya dek, krizin bir türlü tam hesaplanamayan rakamsal bedeli büyümeye, rakamlardan habersiz milyonlarca insan da krizin ateşinde yanmaya devam edecek.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4828.htm), [web.archive.org (arşiv bağlantısı)](http://web.archive.org/web/20090607080857/http://www.taraf.com.tr:80/makale/4828.htm)
# Obama Türkiye’ye küresel rol önerdi

*Yasemin Çongar 08.04.2009*

<div class="taraf_structure_2col_1zq">
<div class="margen_n">



 <p>Bence işin özeti bu. <br/><br/>Barack (bu diyarda artık her daim söylenmesi farz olan göbek adıyla) “Hussein” Obama, Ankara ve İstanbul’da verdiği mesajlarda, esasen, Türkiye’yi küresel bir aktör olmaya davet etti. <br/><br/>Ben bu daveti, bir tür “küresel kimlik siyaseti” yapma çağrısı olarak tanımlıyorum. <br/><br/>Obama’nın Türkiye’de verdiği mesajlardan, gücünü kimliklerden alan ama kimliklere hapsolmayan; farklı alt kimliklerin ortak üst kimliklerde buluşması esasına dayanan yeni bir küresel siyasetin inşasına koyulduğu ve Türkiye’ye de bu siyasette ortaklık önerdiği sonucunu çıkarıyorum. <br/><br/>Obama bunu, nüfusunun çoğunluğu Müslüman olan Türkiye ile çoğunluğu Hıristiyan olan ABD’nin ortak ideallerde, ortak hedeflerde, ortak çözümlerde işbirliği yapabilmesi olarak anlattı. <br/><br/>Alt kimliği büyük ölçüde iki ayrı dinle belirlenen, ancak “demokrasi, laiklik, hukukun üstünlüğü, temel özgürlükler ve azınlıklara saygı” temelinde ortak bir üst kimliği de benimsemiş iki toplumun ortaklığından söz etti. <br/><br/>Dahası, bu tür bir ortaklığın “model” teşkil edeceğini vurgulamakla, farklı derecelerde olsa bile aslında her ikisi de kimlik siyasetinin çok daha dar bir biçimine hapsolmuş görünen İslam âlemi ve Avrupa Birliği nezdinde emsal oluşturmaktan dem vurdu. <br/><br/>Ben, Obama’nın Türkiye ile Amerika arasında bir “model ortaklık” kurulması önerisini böyle anladım. <br/><br/>Bence, ABD Başkanı 11 Eylül sonrasının çatışmacı ruh halinin aşılmasında bu “model ortaklık”tan medet umuyor ve gerek Prag’da Avrupalılara verdiği “Türkiye sizi kuvvetlendirir,” gerekse Meclis’ten İslam âlemine söylediği “Sizinle asla savaşmayız” mesajlarının böyle bir ortaklığın ortaya koyabileceği küresel siyaset sayesinde çok daha kuvvetli, çok daha inandırıcı olacağını hesaplıyor. <br/><br/>Nasıl bir küresel siyaset? Nasıl bir ortaklık? <br/><br/>Bir kere, Türkiye’nin “nerede” olduğundan ziyade “kim” olduğunu ilgilendiren bir siyaset... <br/><br/>Türkiye’ye dünya haritasındaki yerinden önce “kimliği” nedeniyle önem veren ve Türkiye’nin konumu kadar kimliğini de işlevselleştirebileceğini, dolayısıyla salt “bölgesel” değil “küresel” rol oynayabileceğini baştan teslim eden bir ortaklık. <br/><br/>Dikkat ettiyseniz, Obama “jeopolitik önem” ya da “stratejik konum” gibi, Türk-Amerikan ortak terminolojisinin adeta demirbaşı haline gelmiş sözleri hiç ağzına almadı.<br/><br/>Buna karşılık, Türkiye’nin “kim” olduğuna defalarca değindi; bunu yaparken de ABD ile Türkiye arasında paralellik kurdu. <br/><br/>Ziyareti esnasındaki nice sözü ve jestiyle toplumun dindarlığını selamlayan Obama, aynı zamanda, tıpkı ABD gibi Türkiye’nin kimliğinin de sadece çoğunluk dinleriyle tanımlanamayacağını açıkça dile getirdi. <br/><br/>TBMM’deki konuşmasında, gerek Amerikan gerekse kendi kişisel tarihinden örnek vererek yaptığı “ayrımcılıkla mücadele, tarihle yüzleşme ve sürekli değişim” vurguları ortaya koydu ki, Obama Türkiye ve ABD’nin buluşabileceği, buluşabildikleri ölçüde de dünyaya emsal teşkil edecek ortak üst kimliğin ana bileşenlerini “demokrasi ve çoğulculuk” olarak görüyor. <br/><br/>Türkiye’yi “zamanın ruhu” açısından özellikle önemli kılan da zaten bu... <br/><br/>Türkiye’yi hem İslam âleminin istisnaî bir mensubu, hem de Avrupa Birliği’nin, yine Obama’nın sözleriyle, “tabanını genişletip güçlendirebilecek bir potansiyel üye” yapan şey, bu ülkenin Müslüman kimliğiyle, demokratik-laik kimliğinin birarada var olması, olabilmesi. <br/><br/>Şu sözler de Obama’nın: <br/><br/>“Türkiye’nin geleceğini tartışmayı sevenlerin olduğunu biliyorum. Ülkenizi kıtaların kesişiminde ve tarihsel koşullardan etkilenen bir yer olarak görüyorlar. Burasının, medeniyetlerin buluştuğu ve farklı halkların kaynaştığı bir yer olduğunu biliyorlar. Ve sizlerin herhangi bir yöne doğru çekilip çekilemeyeceğinizi merak ediyorlar. Ama anlamadıkları şey şu: Türkiye’nin büyüklüğü bir şeylerin merkezinde olma becerisinden kaynaklanıyor. Burası Doğu ile Batı’nın ayrıştığı değil, birleştiği nokta. Kültürünüzün güzelliği bundan kaynaklanıyor. Tarihinizin zenginliğinden. Demokrasinizin gücünden. Yarın için beslediğiniz umuttan.” <br/><br/>“Türkiye Malezyalaşıyor” diye ortalıkta feryat edenleri, Washington’u AKP aleyhine kışkırtmak için “Dindarlık aldı yürüdü. Batı’dan kopuyorlar” diye Amerikan gazetelerine makale üzerine makale yazanları düşündükçe, Obama’nın bu sözleri ne denli “bilerek” söylediğini daha iyi kavrıyor insan. <br/><br/>Ama bir yandan da, hepimiz kadar Obama da biliyor ki, Türkiye hâlâ özürlü bir demokrasi ve hâlâ inanç özgürlüğünü ihlal eden tuhaf bir “laiklik” anlayışı var. <br/><br/>ABD Başkanı’nın, Heybeliada Ruhban Okulu’nun açılmasını ya da 1915’le yüzleşebilmemizi dilemesi de bu zaafın farkında olduğunun bir göstergesiydi; “demokrasi statik bir şey değildir, sürekli ilerlemesi gerekir” demesi de... <br/><br/>Obama, Amerikan yerlilerine yapılan zulümden ırk ayrımcılığına, Bush döneminin işkence ayıbından Guantanamo’ya kadar bir dizi örneği de bunun için verdi zaten. <br/><br/>Türkiye’ye küresel bir rol önermekle kalmadı ABD Başkanı... “Biz değiştik, değişiyoruz. Siz de değişmeye devam etmelisiniz” demekle, Türkiye’nin bu küresel rolün hakkını verebilmesinin koşulunu da gösterdi.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4936.htm), [web.archive.org (arşiv bağlantısı)](http://web.archive.org/web/20090619094743/http://www.taraf.com.tr:80/makale/4936.htm)
# İki esrarengiz suikast, bir derin şüphe

*Yasemin Çongar 10.04.2009*

<div class="taraf_structure_2col_1zq">
<div class="margen_n">



 <p>Ergenekon Soruşturması’nın ilk aylarında işittiğim bir sözdü. <br/><br/>Dosyaya birinci derecede hâkim bir şahıs, Ergenekon’un bütünüyle ortaya çıkarılmasının koşullarını sayarken “dış bağlantılar”dan söz etmiş; çetenin yurtdışındaki irtibat ve eylemlerinin de üzerine gidilmesi gerektiğini söylemişti. <br/><br/>Dahası, “Öyle ilişkiler, öyle etkinlikler söz konusu olabilir ki bunların açığa çıkarılması Türkiye’nin bazı komşu devletlerle ilişkisini bozabilir, uluslararası skandallara yol açabilir” demişti. <br/><br/>Bu konuşmadan kısa bir süre sonra, Ergenekon Soruşturması’na büyük önem verdiğini yazılarında yansıtan bir gazeteci arkadaşım, benzer bir bilginin kendisine de aktarıldığını anlattı bana. <br/><br/>O da ben de, muhataplarımıza, “hangi devletler” diye sormuştuk. <br/><br/>Aldığımız cevapları birleştirdiğimizde şöyle bir cümle çıkıyordu ortaya: <br/><br/>“Mesela İran, Azerbaycan, Rusya...” <br/><br/>*** <br/><br/>Ergenekon sanığı Mustafa Özbek’in evinde bulunan dehşetengiz belgeler arasındaki “cinayet mektubu”nu okuyunca bu diyalogları hatırladım. <br/><br/>Kuzey Kıbrıs’ı karıştıran bu belgelerin hemen hepsi gibi, söz konusu “cinayet mektubu” da, Özbek’in “sendika başkanı” olmanın ötesinde bir misyonla hareket ettiğini, büyük olasılıkla da devlet içinde kirli işler çeviren bir yapılanmanın kasası olduğunu düşündürüyor. <br/><br/>Taraf’ın dün sürmanşetten duyurduğu bu mektup, Kasım 1998’de iki gün arayla, biri Tahran, diğeri St. Petersburg’da gerçekleşen iki suikastın Türkiye’den “Başkan” sıfatlı birinin devreye girmesiyle “başarıldığını” Özbek’e müjdeliyor. <br/><br/>Kurbanların ortak noktasının, o sıralar kendine gidecek yer arayan PKK lideri Abdullah Öcalan’la ilişkileri olduğunu anlıyorsunuz. <br/><br/>Mektup, ilki St. Petersburg’da “Başkanımızın Ukraynalı ekiplerle irtibatı sayesinde vurulmuş,” ikincisi ise, Tahran’da “bizzat Başkan’ın oraya intikaliyle” gerçekleşmiş” diye anlatılan cinayetlerin gözdağı niteliğini de vurgulamaktan geri durmuyor: <br/><br/>“Bu iki kişi ile APO’nun konuşmalarını dinleyen ve bu iki çete yardımcısının anında yok edilişleri İTALYAN istihbaratında korku ve endişe yaratmış, istenilen mesaj onlara CAN siperane olarak çalışılan noktaların bertarafı ile verilmiştir.” <br/><br/>*** <br/><br/>İlk bakışta, Milli İstihbarat Teşkilatı’nın birer karanlık eylemi gibi görülebilecek bu suikastlar, gerek Mustafa Özbek’e rapor ediliş biçimi itibarıyla, gerekse Özbek’te çıkan belgelerin ortaya koyduğu “yavru Ergenekon” ilişkileri bağlamında ele alındığında, ortadaki kirli işlerin daha ziyade devletin içindeki bir derin gücün marifeti olduğunu düşünüyor insan. <br/><br/>Bu iki suikastın ardından Rusya ve İran’da yaşanan “hukuk” sürecini incelediğinizde ise, dosyaları çoktan kapanmış olsa da üzerlerindeki esrar perdesinin aslında hiç kalkmadığını anlıyorsunuz. <br/><br/>Parastu Foruhar’ın anlattıklarına kulak vermek bile bunun için yeterli. <br/><br/>Almanya’da yaşayan İran kökenli bir sanatçı Parastu Foruhar ve 22 Kasım 1998’de Tahran’daki evlerinde bıçaklanarak öldürülen Daryuş ve Pervane Foruhar’ın kızları. <br/><br/>Korkunç haberi alır almaz Almanya’dan Tahran’a gittiğinde, anne babasının bıçak darbelerinden tanınmaz hale gelmiş cesetleri karşılamış onu. <br/><br/>İkisi de İran’da reform yanlısı siyasiler olan karı-koca Foruharların cenazesine 100 bin kişi katılmış ve katillerin bulunması için büyük bir kampanya başlatılmış ama nafile. <br/><br/>İran devletinin açtığı davanın şekli, yargılamanın seyri, verilen hüküm ve daha sonra yapılan karar değişikliği, katliamdan 11 yıl sonra Parastu Foruhar gibi birçok kişinin adaletin hâlâ yerini bulmadığını söylemesine yol açıyor. <br/><br/>Parastu Foruhar’ın bu konuda yazdığı ayrıntılı bir makaleyi okumak bir Kafka romanının dehlizlerinde kaybolmaya benziyor. <br/><br/>İranlı muhaliflerin başından itibaren “derin devletin işi” olarak baktıkları cinayetlerde, “İran İstihbarat Bakanlığı’nın bazı mensuplarının parmağı” olduğu 5 Ocak 1999’da resmen kabul görüyor. <br/><br/>Ve soruşturma, hiçbir gerekçe verilmeksizin, askeri yargıya devrediliyor. <br/><br/>Askerî Savcı, soruşturmayla ilgili ilk açıklamasını cinayetlerden yedi ay sonra yapıyor. <br/><br/>20 Haziran 1999’da şöyle diyor özetle: <br/><br/>“Dört katil tespit ettik. Bunlardan biri Said İmami’ydi ve tutuklu bulunduğu hapishanede tüy dökücü krem yutarak intihar etti.” <br/><br/>Bu tuhaf açıklama, Said İmami’nin yıllarca İran İstihbarat Bakan Yardımcısı olarak görev yaptığı, cinayetlerin işlendiği sırada da İstihbarat Bakanı’nın danışmanı olarak maaş aldığı düşünüldüğünde daha da tuhaflaşıyor. <br/><br/>Soruşturma bu minvalde devam ederken, Almanya ile İran arasında mekik dokuyor Parastu Foruhar. <br/><br/>Başvurmadığı makam, yazmadığı dilekçe, araya sokmadığı ulusal ve uluslararası aktör kalmıyor. <br/><br/>Tek isteği, anne babasının “ölüm” emrini kimlerin niçin verdiğinin ortaya çıkması; “bunlar öldürdü” denen birkaç kişinin ortadan kaldırılmasıyla olayın üstünün örtülmemesi. <br/><br/>Askerî Savcı’yla altı ayrı görüşme yapıyor. <br/><br/>Her seferinde, “bu soruşturma devletin güvenliğini ilgilendirdiği için sorularınızı cevaplayamam” diyor karşısındaki duvar. <br/><br/>Cinayetlerden dokuz ay sonra, 4 Ağustos 1999’da, ilk yazılı açıklamasını yapıyor askerî savcılık ve “bu bir devlet meselesidir” ifadesini kayıtlara geçirdikten sonra şöyle devam ediyor: <br/><br/>“Suçlular İran muhalefetini hedef almamışlardır, hedefleri hükümetin kendisidir, İslam Cumhuriyeti’nin itibarını uluslararası düzeyde zedelemektir.” <br/><br/>“Cinayetleri kim, neden işlemiş” sorusunun cevabı bununla sınırlı kalıyor yani. <br/><br/>Bir süre sonra İranlı siyasi ve dinî yetkililer, nihayetinde de Ayetullah Hamaney bir açıklama yapıp, “cinayetlerin sorumlusu İslam Cumhuriyeti’nin yabancı düşmanlarıdır” diyor. <br/><br/>Parastu Foruhar bir kez daha Askerî Savcı’ya gidiyor; “annemle babamın öldürülmesi için düğmeye kim bastı” diye soruyor. <br/><br/>Aldığı cevap: “Yabancı casusluk örgütleri devredeydi.” <br/><br/>Bu arada Parastu Foruhar ve kardeşinin avukatları, ısrarla soruşturma dosyasına bakmak istiyorlar; defalarca reddediliyor. <br/><br/>Cinayetten yirmi ay sonra, Eylül 2000’de soruşturma tamamlanıp mahkemeye intikal eden dosyaya nihayet bakabildiklerinde ise, tüy dökücü kremle intihar ettiği söylenen katil zanlısı Said İmami’nin ifadesinin dosyadan tümüyle çıkarıldığını, diğer zanlıların ifadelerinden birçok sayfanın eksiltildiğini görüyorlar. <br/><br/>Protesto ediyorlar ama şaşırmıyorlar. <br/><br/>Dava 23 Aralık 2000’de başlıyor. <br/><br/>İran İstihbarat Bakanı Dori Necefabadi’nin bakanlığının cinayetlerle hiçbir ilişkisi olmadığını belirten açıklaması da dava dosyasına giriyor. <br/><br/>Askerî mahkeme, kapalı kapılar ardında 12 duruşma yapıyor. <br/><br/>Sonunda gelen hüküm, cinayeti işlediği söylenen üç kişiyi idam, düğmeye basan iki kişiyi de müebbet hapisle cezalandırıyor. <br/><br/>Parastu Foruhar bu kararla yetinmiyor. <br/><br/>“Niye,” diye soruyor; “kim emretti”, “gerçek sorumlular kim?” <br/><br/>Yine dilekçe üstüne dilekçe veriyor; 2001 baharında bir Meclis soruşturması başlatılmasını sağlıyor ama bir sonuç çıkmıyor. <br/><br/>Nisan 2001’de, soruşturma ve yargılama sürecinin zaaflarını tek tek sıralayan bir mektup yazıyor İran Adalet Bakanı’na; “davaya yeniden bakılsın” diyor. <br/><br/>Hiçbir cevap alamıyor. <br/><br/>Sonunda 18 Ağustos 2001’de, “duruşmaların tatmin edici olmadığı” resmen açıklanıyor; ancak “devlet meselesi” olduğu için ayrıntıya girilmiyor. <br/><br/>Ve 27 Mayıs 2002’de, cinayetlerden üç buçuk yıl sonra, askerî mahkeme, kararını değiştirdiğini bildiriyor: <br/><br/>“Mahkûmların idam cezaları onar yıla, müebbetler üç-dört yıla indirilmiştir.” <br/><br/>Bu üç buçuk yıl zarfında İran muhalefeti sayısız gösteri yapıyor Foruharlar için, uluslararası kuruluşlar Tahran nezdinde sayısız girişimde bulunuyor... <br/><br/>İşe yaramıyor; genç kadının anne babasını kimlerin neden bıçakladığına ilişkin soruları cevapsız kalıyor. <br/><br/>*** <br/><br/>Parastu Foruhar bugün hâlâ gerçeğin peşinde... <br/><br/>Mustafa Özbek’e yazılan cinayet mektubunun, Foruhar çiftinin öldürülmesinin üzerindeki esrar perdesini kaldırmaya yardımcı olup olmayacağı ise meçhul. <br/><br/>Ya da galiba şöyle demek daha doğru: <br/><br/>Gerçeğin ortaya çıkması derin devletler arasındaki ilişkinin inceliklerine bağlı.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4970.htm), [web.archive.org (arşiv bağlantısı)](http://web.archive.org/web/20090619095318/http://www.taraf.com.tr:80/makale/4970.htm)
# Başbuğ’a “siyasi” ve “akademik” bir cevap

*Yasemin Çongar 15.04.2009*

<div class="taraf_structure_2col_1zq">
<div class="margen_n">



 <p>Orgeneral Başbuğ’un Harp Akademileri’nde yaptığı, ama dokuz kanaldan canlı yayınına izin vermekle bütün Türkiye’ye seslenmeyi hedeflediği iki saatlik konuşmasını, esas olarak “sivil-asker ilişkileri” konusundaki “akademik” tezi üzerinden eleştirmek istiyorum. <br/><br/>Bu eleştiriyi, aşağıda “Neden Huntington değil” başlıklı beşinci maddede bulacaksınız. <br/><br/>Ama önce nispeten yumuşak tonuna, içerdiği “demokrasi” kelimelerine ve geçmişteki konuşmalarına kıyasla “tehditkâr olmayan” bir üslup taşımasına rağmen, Başbuğ’un konuşmasını neden esas itibariyle olumsuz bulduğumu dört “siyasi” başlıkta kısaca anlatmaya çalışayım.   <b><br/><br/>1) NEDEN “DEMOKRATİK” DEĞİL </b>  <br/><br/>Lafı dolandırmaya gerek yok: Başbuğ’un dünkü konuşması, asker-sivil ilişkilerini demokratik bir çerçevede yürüten herhangi bir ülkede yapılması imkânsız bir konuşmadır. <br/><br/>Demokrasi, üzerinde üniforma, omzunda yıldızlar, emrinde yüz binlerce asker ve tonlarca ağır silah olan bir subayın, askerliğin çok net çizilmiş sınırları dışındaki hiçbir konuda kamuoyuna yönelik konuşmalar yapmasına izin verilmeyen bir rejimin adıdır. <br/><br/>Bir demokraside, genelkurmay başkanı çıkıp Anayasa’nın nasıl değiştirilip nasıl değiştirilemeyeceği, muhtemel bir “af” düzenlemesinin sınırlarının nasıl çizileceği, vatandaşlık tanımının ve sorumluluklarının nasıl anlaşılması gerektiği ya da dinin toplumsal hayattaki yerinin ne olması gerektiği konusunda görüş açıklayamaz. <br/><br/>Buna imkân veren bir düzen, demokrasi değil, olsa olsa “askerî vesayet rejimi”dir. <br/><br/>Genelkurmay Başkanı Başbuğ’un, kendisini dinlemeye bazı demokrat yazarları davet etmiş olması da, demokrasiye sahip çıkan cümleleri de, “terörist” dediği insanların “insan” olduğunu teslim etmesi de, Mustafa Kemal’in “Türkiye halkı” ifadesini tekrarlaması da olumlu ama bu temel gerçeği değiştirmeyen ayrıntılardır. <br/><br/>Başbuğ’un konuşması “demokrat” bir konuşma değil, olsa olsa “ılımlı” bir vesayet konuşmasıdır.   <b><br/><br/>2) NEDEN “ÇAĞDAŞ” DEĞİL </b>  <br/><br/>Başbuğ’un çağdaşlık ve çağdaş uygarlık kavramlarını çok sevdiğinden kuşkum yok. <br/><br/>Genelkurmay Başkanı, muhtemelen yaptığı konuşmanın da “çağdaş” olduğunu, “çağdaş” mesajlar verdiğini düşünüyor. <br/><br/>Ancak siyasi tezlerine ve toplumsal algısına sadece “modernite”yi referans alan bir konuşmanın 2009 yılında artık “çağdaş” sayılabilmesi mümkün değil. <br/><br/>Kara Kuvvetleri Komutanı Orgeneral Koşaner’in geçen yıl görevi devralırken yaptığı konuşmadan anladığım kadarıyla, “postmodern” kavramını düşman ilan etmiş olan askeriyemize, bugün artık postmodern bile değil, post-postmodern bir dünyada yaşadığımızı hatırlatmak gerekiyor. <br/><br/>Modernite, onaltıncı yüzyıldan yirminci yüzyılın başına kadar uzanan ve bugün en az yetmiş yıl geride kalmış bir siyasi-felsefi-entelektüel dünyayı tanımlar. <br/><br/>Modernitenin, başta “ulus-devlet” yapısı olmak üzere, Başbuğ’un konuşmasında ısrarla savunduğu birçok entelektüel ve siyasi tezahürü, bugün artık “çağdışı” olmuştur ya da olma yolundadır. <br/><br/>Avrupa Birliği gibi, egemenliğin devrine ve ulus-devlet işleyişinin büyük ölçüde son bulmasına yönelik bir kurumun tam üyesi olmak için çalışan bir ülkenin genelkurmay başkanının çıkıp ulus-devleti her vatandaşın savunması gerektiğini söylemesi, çağından da, çağının ürünü olan Avrupa Birliği’nden de ne denli uzak düştüğünün hüzünlü bir kanıtı olabilir ancak.   <b><br/><br/>3) NEDEN “BİLİMSEL” DEĞİL </b>  <br/><br/>Bir konuşmanın, bir metnin “bilimsel” olup olmadığı, bilim adamlarından alıntılar içerip içermediğiyle belirlenmez. <br/><br/>Bilimselliğin ölçütü yöntemdir. <br/><br/>Bu bakışla, Başbuğ’un konuşması, içerdiği bütün o Weber, Montesquieu alıntılarına rağmen, dün onu dinleyen gazetecilerden bir bölümünün mikrofonlara söylediğinin aksine hiç de “bilimsel” değildi. <br/><br/>Çeşitli konularda tarihî ve siyasi analizler yapıp tezler ortaya koyan Genelkurmay Başkanı, Türkiye’nin bugününü ve geçmişini bilimsellikten uzak bir bakışla irdeledi. <br/><br/>Aynı zamanda bir iktisat profesörü olan yazar Mehmet Altan’ın konuşmanın ardından söylediği gibi, Başbuğ’un, Kürt meselesinden dindarlık meselesine, her türlü konuyu sadece siyasi bir bakışla, belirleyici nitelikteki sosyo-ekonomik olguları hiç ama hiç görmeden anlayıp açıklaması bilimsel bakış açısından ne denli uzak olduğunu gösterdi. <br/><br/>Nitekim, “Atatürkçü Düşünce Sistemi” adı verdiği Kemalizm’i, “Ne yapılacağını anlatan bir ideoloji değildir. Akla ve bilime dayanarak nasıl karar verileceğini gösteren bir dünya görüşüdür” diye tanımlaması Başbuğ’un çağdaşlık kadar bilimle ilişkisinin sınırlarını da çizdi.   <b><br/><br/>4) NEDEN “TUTARLI” DEĞİL </b>  <br/><br/>Avrupa Birliği yolundaki bir ülkenin ilelebet “ulus-devlet” kalacağı hayalini içermesinden Türk ordusunun bu topraklardaki uygulamalarını, ABD ordusunun Irak ve Afganistan işgali sırasındaki uygulamalarıyla kıyaslamasına kadar, Başbuğ’un konuşmasında birçok mantıksal tutarsızlık vardı. <br/><br/>Generalin, Kürt meselesini 1984’te ortaya çıkmış gibi göstermesini ise konuşmasının tarihsel tutarsızlıklarına örnek verebiliriz. <br/><br/>Ya da Türk Silahlı Kuvvetleri’nin ayrımcı bir kadro politikasına sahip olmadığını söyleyen ve gayrımüslimlerin de milletvekili olabilmesi gereğinden dem vuran Genelkurmay Başkanı’na, “Niye o zaman Rum, Ermeni generaliniz yok? Niye o zaman dindar subayları tasfiye ediyorsunuz?” deyip sözleriyle uygulamaları arasındaki tutarsızlığa işaret edebiliriz. <br/><br/>Ama bence Başbuğ’un en büyük tutarsızlığı, bir yandan Samuel Huntington’ın sivil-asker ilişkileri yaklaşımını benimsediğini söylerken, bir yandan da bu yaklaşıma taban tabana aykırı davranması, askerin söz hakkını askerî konularla sınırlayan Huntington’a ihanet etmesiydi.   <b><br/><br/>5) NEDEN “HUNTINGTON” DEĞİL </b>  <br/><br/>Öte yandan, Başbuğ’un demokratlıkla ve çağdaşlıkla uyuşmayan ana mesajlarından biri de Huntington’ın tezini sahiplenmesiydi. <br/><br/>Zira Huntington’ın bundan yarım asır önce yayımladığı <i>Asker ve Devlet</i> kitabı, sivil-asker ilişkileri üzerine çalışanlar için bir klasik olsa bile, bugün artık demokratik teoride benimsenmeyen temel yaklaşımlar içeriyor.   <br/>Huntington, bu kitapta, sivil-asker ilişkilerinin özünde bir çelişki barındırdığını reddeder. Sıkıntıyı, sivillerin askerleri denetleme yöntemlerinin yetersizliğinde görür. Bunu gidermek için de “objektif kontrol” dediği mekanizmayı önerir. <br/><br/>Mekanizmanın, Huntington’ın kafasındaki ideale uygun işlemesi, ordunun azamî profesyonelliğini gerektirir. Huntington’a göre, profesyonelliğin ölçütü, “sivillere tâbi” olmayı kabullenmektir. Ordu üzerindeki “objektif kontrolün” başarısını ise, sınırları iyi çizilmiş bir “işbölümü” garantiler. <br/><br/>Basitleştirirsek, sivil sivilliğini, asker askerliğini bilir. <br/><br/>Asker, sivilden gelen emirlere her zaman uyar, ama sivil de askere, askerî konularda özerklik sağlar; mesela, bir askerî harekâtın kaç askerle yapılacağı konusunda, askere emir vermez. <br/><br/>Başbuğ, dünkü konuşmasının başında işte <i>Asker ve Devlet</i>’teki bu temel tezlere sahip çıktı. <br/><br/>Oysa bu tezler, elli yılda birçok teorisyen tarafından delik deşik edildi. <br/><br/>Gene Lyons’ın 1960’larda Huntington’a karşı geliştirdiği “Ordu, tam anlamıyla profesyonel davranamayacak kadar siyasileşmiş, siviller ise, sonucu stratejik olan askerî kararları alabilecek kadar profesyonelleşmiştir” kabulü bugün demokratik ülkelerde revaçta. <br/><br/>Lyons’ın kabulünün temelinde, Huntington’ın önerdiği türden bir “özerkliğin” orduya asla tanınamayacağı, zira bunun, sivil iradeyi zayıflatacağı görüşü var. <br/><br/>Nitekim, “askerin tavsiyesini almak” ile “askeri, kendi alanında özerk bırakmak” arasındaki fark çok büyük ve Huntington’ın tersine, demokratik teori, bunlardan birincisinin “gerekli ve yeterli,” ikincisinin “sakıncalı” olduğunu savunuyor. <br/><br/>Ama öyle anlıyorum ki, Lyons’ın günümüz NATO ordularınca benimsenen bu demokratik yaklaşımı Başbuğ’a hitap etmiyor. <br/><br/>Genelkurmay Başkanı, Huntington’ın Batı’da artık sadece bir “klasik” olarak değer taşıyan ve sivil-asker ilişkilerinde belirleyici olma özelliğini çoktan yitiren tezlerini yeğliyor. <br/><br/>Yazık, çok yazık.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5038.htm), [web.archive.org (arşiv bağlantısı)](http://web.archive.org/web/20090621061538/http://www.taraf.com.tr:80/makale/5038.htm)
# Bu sırada, bir dünya şehrinde...

*Yasemin Çongar 17.04.2009*

<div class="taraf_structure_2col_1zq">
<div class="margen_n">



 <p><b>NEW YORK</b> <br/>Charles Dickens’ın 18’inci yüzyılın son çeyreğine derin üzüntüler ve büyük umutlarla giren Londra ile Paris’i anlatmak için kullandığı o çok meşhur açılış cümlesi, 2009’un New York’una da uygun düşüyor. <br/><br/>Manhattan’da “ışık mevsimi” ile “karanlık mevsimi” el ele karşılıyor beni. <br/><br/>Sabah, havanın açmasıyla kapaması bir oluyor; gece vakti, Soho’da iflas etmiş ya da vitrinleri, övünmekten ziyade yalvardığı sezilen “ucuzluk” afişleriyle kaplı dükkânların ve her köşe başında elini açmış, sadaka bekleyen adamlarla kadınların arasından yürürken içime işleyen karanlığın ortasında birdenbire ışıklar içinde yepyeni bir kulüp çıkıyor karşıma ve hafta ortası olmasına karşın eğlence trafiğinin aman vermediğini fark ediyorum. <br/><br/>Ertesi gün, Beşinci Cadde’de dolaşmak da benzer bir duygu karmaşasına yol açıyor. <br/><br/>Giorgio Armani’nin iki ay önce açıp “A5A” adıyla vaftiz ettiği beş katlı mağazasının ihtişamı, İtalyan tasarımcının zor zamanlarla basbayağı inatlaştığını düşündürüyor mesela... <br/><br/>Ama hemen oracıktaki Modern Sanat Müzesi’nin, Monet’nin muhteşem nilüferlerinden kocaman bir sergi açacağı haberi, müzenin zor zamanlarla inatlaşmayı göze alamadığı için nicedir sadece kendi koleksiyonundaki eserleri görücüye çıkarmakla yetindiğini hatırlatıyor bana; üzülüyorum. <br/><br/>Yürümekten yorulunca, ilk karşıma çıkan Starbucks’da, zincirin Türkiye’deki şubelerindekinden çok daha iyi bir kahveyi, çok daha ucuza içiyorum. <br/><br/>Manhattan’daki Starbucks’ların sayısı, hâlâ görüntü kirliliği yaratacak kadar fazla ama 1990’ların ikinci yarısından itibaren piyasanın kraliçesi olan şirket pırıltısını çoktan yitirdi; 2008’de toplam 600 dükkânını kapatmak zorunda kalan Starbucks, son bir yıl içinde, 158 milyon dolar net kârdan 7 milyon dolar net zarara geriledi. <br/><br/>Kahvemi yudumlarken bu rakamları hatırlamaya çalışıyor, bir yandan da kahveye katık yaptığım gazetelerden, bir başka New York devinin, Metropolitan Sanat Müzesi’nin yaza kadar 250 kişiyi işten çıkaracağını, ülke çapında 15 müze dükkânını kapatacağını öğreniyorum. <br/><br/>Az sonra otele dönünce yazacağım yazının konusu da böylece şekilleniyor kafamda; başlangıç cümlesini ise yeni açılan yerleri öğrenmek için <i>Time</i> <i>Out</i>’u karıştırırken buluyorum. <br/><br/>Şehrin ünlü lokantalarından Daniel’in renovasyon geçirmiş halini öven, Avrupa ve Asya mutfağından adam başı 105 dolara sunulan üç tabaklık fiks mönünün mükemmel olduğunu anlatan dergi, “Dünya çapında bir şehir, zamanların en kötüsünde bile lüks lokantalara ihtiyaç duyar” diye giriyor söze. <br/><br/>Haliyle, <i>İki Şehrin</i> <i>Hikâyesi’ni</i> hatırlıyorum. <br/><br/>* * * <br/><br/>“Zamanların en kötüsü” ile “zamanların en iyisi”ni iç içe yaşıyor New York. <br/><br/>En son altı ay önce geldiğimde, mali krizin Manhattan’ın ve Manhattanlıların çehrelerine düşürdüğü gölgeyi görmüş, hatta gece yarısı boğaz boğaza gelmelerini polise “bir Wall Street meselesi” olarak açıklayan kerli ferli iki adamın hikâyesini bu sütunda yazmıştım. <br/><br/>Bu kez, tişörtlerinden duvarlara kadar her yere kondurdukları <i>“Yes, we could and we did”</i> (Evet, yapabilirdik ve yaptık) sloganıyla, Obama’yı başkan seçmiş olmanın gururunu haykıran New Yorkluların, yine Dickens’ın sözleriyle, “üzüntü kışı”ndan çıkıp “umut baharı”na girmek için gerekli enerjiye yeniden kavuştuğunu anlatıyor sokaklar... <br/><br/>Ama bir yandan da, bu geçişin kolay olmayacağını fısıldıyorlar sanki. <br/><br/>Rakamların meramı da aynı... <br/><br/>Bu hafta açıklanan bir anketin ortaya koyduğu beklenti, Amerika’nın on altı aydır süren resesyondan yazdan itibaren çıkacağı yönünde. <br/><br/>Blue Chip İktisadi Göstergeler Anketi’ne cevap veren özel sektör iktisatçılarının yüzde 86’sı yılın ikinci yarısında, tüketici harcamalarının artmaya, konut sektörünün de yeniden canlanmaya başlayacağını öngörüyor. <br/><br/>Ankete göre, 2008’in son çeyreğinde yıllık bazda yüzde 6,3’le, 1982’den beri en vahim daralmayı yaşayan, 2009’un ilk çeyreğinde de küçülmeyi sürdüren Amerikan ekonomisi, üçüncü çeyrekten itibaren yeniden büyümeye başlayacak ve ABD tarihinin en uzun süren resesyonu nihayet sona erecek. <br/><br/>Ancak aynı iktisatçılar, işsizliğin 2010’a kadar artmaya devam edeceğini de söylüyor. <br/><br/>Resesyonun resmen başladığı Aralık 2007’den bu yana, Amerika’da toplam beş milyon 100 bin kişinin işini kaybettiğini ve işsizlik oranının Mart 2009 itibariyle yüzde 8,5’a ulaştığını düşününce, ülke nüfusunun ne kadar büyük bir bölümünün ne kadar uzun bir kış yaşadığını ve Obama’nın vaat ettiği baharın ne kadar yavaş geleceğini de daha iyi anlıyor insan. <br/><br/>Nitekim, Central Park’ta Japon kirazlarının, Amerikan karaağaçlarının, atkestanelerinin, ıhlamurların, manolyaların, leylakların, kızılcıkların, harnupların ve adını bilmediğim daha nice çiçeğe durmuş ağacın arasında, hafif bir esintinin birbirine karıştırdığı pembe-beyaz kokularla içim kamaşarak yürürken, kendi kendime “New York’un akciğerleri sağlam, nefesi kuvvetli” dediğim bir anda buluta giriyor güneş. <br/><br/>Çok geçmeden, serin bir yağmur başlıyor.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5069.htm), [web.archive.org (arşiv bağlantısı)](http://web.archive.org/web/20090619070330/http://www.taraf.com.tr:80/makale/5069.htm)
# Hürriyet’in haberi saklama hürriyeti var ama...

*Yasemin Çongar 22.04.2009*

<div class="taraf_structure_2col_1zq">
<div class="margen_n">



 <p>Dünkü <i>Hürriyet</i>’in birinci sayfasını okudunuz mu? <br/><br/>Okuduysanız, Türk asıllı Belçika güzelinin kanserle mücadele gönüllüsü olduğunu ve göğüslerini sigortalattığını biliyorsunuzdur, zira gazete bu haberi sürmanşetinde, sağ köşeden kocaman görmüştü. <br/><br/>Habere bir lafım yok; güzel bir kadın, hayırlı bir iş yapıyor, bu arada vücudunu parasal güvenceye alıyor vesaire... <br/><br/>Gazete belli ki ziyadesiyle önemsemişti meseleyi, gözümüze sokuyordu; olabilir, soksun. <br/><br/>Başka bir haberi merak ediyordum ben. <br/><br/>O haberi gazetenin ön sayfasında aradım, aradım, aradım ve tam pes edip sayfayı çevirecekken, bingooooo, nihayet buldum. <br/><br/>Son anda akla gelmiş gibi, yasak savar misali, tam da ‘ara ki bulasın’ dedirtircesine birinci sayfanın sağ alt köşesine sıkıştırılmış iki paragraf, tarihî nitelikteki kararı duyurmaktan ziyade gizliyordu: <br/><br/>“Danıştay davası İstanbul yolunda.” <br/><br/>Neyse ki, bu ülkede haber almak için <i>Hürriyet</i>’e muhtaç değilsiniz. <br/><br/>Gazetenin söylemeye dilinin varmadığı; başlıkta da, başlığın altındaki iki paragrafta da gevelemenin ötesine geçemediği haber malumunuz: <br/><br/>Danıştay Cinayeti Davası, Ergenekon Davası’yla birleştirilecek; Danıştay’ı basıp 2. Daire Başkanı Mustafa Yücel Özbilgin’i öldürmekten mahkûm Alparslan Arslan, Ergenekon sanığı olarak yeniden yargılanacak. <br/><br/>*** <i><br/><br/>Hürriyet</i>’in Ergenekon Davası’nın önemini teyit eden bir haberi saklamaya çalışması bugün artık birçoğumuzu şaşırtmıyor. <i><br/><br/>Hürriyet</i>’i ve onun basındaki ideolojik şürekâsını belli bir süre takip etmiş olan herkes, Türkiye’nin bir “darbeler, darbe girişimleri, siyasi suikastlar, faili meçhuller ve kayıp cesetler ülkesi” olarak kalmasının biraz da bu gazetelerin gazetecilik yapmaması sayesinde mümkün olduğunu biliyor artık. <br/><br/>Hayır, ben de <i>Hürriyet</i>’e şaşırmadım. <br/><br/>Çünkü maalesef ben de nasıl gazetecilik yaptıklarını ve yapmadıklarını biliyorum. <br/><br/>Yine de, <i>Hürriyet</i>’in Danıştay Cinayeti’nin “kapanmış” gözüyle bakılan dosyasının yeniden açılması anlamına gelen ve Ergenekon suç örgütünün elini kana buladığı iddiasını kuvvetlendiren mahkeme kararından duyduğu huzursuzluğa “malum karartmacılığın yeni bir örneği“ diye omuz silkemedim dün. <br/><br/>Açıp eski gazetelere baktım. <br/><br/>18 Mayıs 2006 tarihli <i>Hürriyet</i>’e mesela. <br/><br/>*** <br/><br/>O günkü <i>Hürriyet</i>’in birinci sayfası tümüyle Danıştay Baskını’na ayrılmıştı. <br/><br/>“1 yargıç öldü, 4 yargıç yaralı” üst başlığının altında, “KAŞIYA KAŞIYA” diye bağırıyordu gazetenin manşeti. <br/><br/>Ve hemen devamında, Özbilgin’in ölümüne yol açan baskının siyasi anatomisini yapıyordu Hürriyet: <br/><br/>“Türban, her fırsatta toplumun gündemine sokuldu. Danıştay, türbanla ilgili aldığı bir karardan sonra hedef gösterildi.<br/><br/>Ve Türkiye’yi sarsan alçakça saldırıya davetiye çıkarıldı.” <br/><br/>Gazete kararını peşinen vermiş; cinayetin siyasi faturasını kesmişti. <br/><br/>Bununla yetinilmemiş, Genel Yayın Yönetmeni Ertuğrul Özkök’ün “Cumhuriyet’in 11 Eylül’ü” başlıklı yazısından geniş bir alıntıya da yer verilmişti birinci sayfada. <br/><br/>“Bu ülkede din üzerinden siyaset yapmak çok, ama çok tehlikelidir” diyordu Özkök. <br/><br/>Danıştay saldırısının “dincilerin” işi olduğuna karar vermişti çoktan; laik yargının tam kalbinden vurulmasına siyasi zemin hazırladığını iddia ettiği hükümeti suçluyordu. <br/><br/>*** <i><br/><br/>Hürriyet</i> ve <i>Hürriyet</i>’in Genel Yayın Yönetmeni 18 Mayıs 2006’da gazetecilik değil, ideolojik propaganda yapmıştı. <br/><br/>Aynı <i>Hürriyet</i> ve aynı Genel Yayın Yönetmeni, 21 Nisan 2009’da Danıştay Cinayeti’nin devletin içine çöreklenmiş bir suç örgütünün marifeti olabileceğine işaret eden haberle ilgili olarak da yine gazetecilikten feragat etti; haberi saklama “hürriyeti”ni kullandı. <br/><br/>Neyse ki, bizim de <i>Hürriyet</i> ve şürekâsını okumama ya da en azından okuduğumuzda inanmama hürriyetimiz var.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5155.htm), [web.archive.org (arşiv bağlantısı)](http://web.archive.org/web/20090628082106/http://www.taraf.com.tr:80/makale/5155.htm)
# Obama’nın yeşil bileziği ve soykırım

*Yasemin Çongar 24.04.2009*

<div class="taraf_structure_2col_1zq">
<div class="margen_n">



 <p><i>Esquire </i>dergisi 75. yaşını, kısa adı “Küp,” uzun adı “21. Yüzyılın Portresi” olan bir projeyle kutladı. <br/><br/>Dergi önce, fikirleri, kişilikleri, maharetleriyle yüzyılın şekillenmesinde rol oynayacağını düşündüğü 75 kişiyi seçti. <br/><br/>Aktör George Clooney’den kalp cerrahı Mehmet Öz’e uzanan bir liste çıktı ortaya. <br/><br/>Sonra, video sanatçısı Lincoln Schatz, bu “nüfuzlular” listesindekileri tek tek Küp’e konuk etti. <br/><br/>Küp, adı üstünde bir küptü. <br/><br/>Kenarları üçer metrelik, cam duvarları ışığı geçiren bir kâğıtla kaplanmış ve çeşitli yerlerine 24 kamera yerleştirilmiş bu küpe giren 75 nüfuzlu şahsın beşer dakikalık portrelerini çekti Schatz. <br/><br/>Küptekiler, çekim sırasında kendilerini iyi anlattığına inandıkları işleri yaptılar. Mehmet Öz plastik bir kalbi ameliyat etti; George Clooney on ayrı kadını dansa kaldırdı, vesaire.<i> <br/><br/>Esquire</i>’ın seçtiği 75 nüfuzlu şahıstan biri de Samantha Power’dı. <br/><br/>39 yaşındaki yazar yalnız girmedi Küp’e; 20. yüzyılın en büyük kıyımlarının tanıklarını da beraberinde getirdi. <br/><br/>Darfur’daki soykırımı yaşamış Motasim Adam; Ruanda soykırımından zorlukla kurtulmuş Jacqueline Murekatete; Pol-Pot’un ölüm tarlalarından kaçmış Sophy Yem; Holokost’u hatırlayan Bernard Gotfryd ve Ermeni soykırımında ailesinden birçok kişiyi yitirmiş 99 yaşındaki Perouz Kalousdian 27 metreküplük mekânda buluştular. <br/><br/>Sohbet edip kendilerine verilen yeşil bilezikleri incelediler. <br/><br/>Bileziklerin üzerinde “Not on my watch” (Ben bakarken olmaz) yazıyordu... <br/><br/>Soykırım suçunun bir daha işlenmemesi için öncelikle bakmak ve görmek gerektiğini anlatıyordu bu söz. <br/><br/>Gerçeği görmezden gelmek yerine gözümüzü açarak, yaşananlarla yüzleşerek yeni soykırımları önleyebilirdik... <br/><br/>* * * <br/><br/>Barack Obama ile Samantha Power’ın arkadaşlıkları, bundan birkaç yıl önce, bir telefon mesajıyla başladı. <br/><br/>Başkanlık için yarışmayı kafasına koyan genç siyahî senatör, İrlanda doğumlu yazarın henüz 33 yaşındayken yayımladığı, Pulitzer ödüllü ilk kitabından çok etkilenmiş ve kısaca, “Benim adım Barack, beni arayın” demişti mesajında. <br/><br/>Söz konusu kitap, <i>Cehennemden Gelen Sorun: Amerika ve Soykırım Çağı </i>başlığını taşıyordu. <br/><br/>Power ve Obama ilk buluşmalarında, ABD’nin soykırım suçu karşısında sessiz kalmasının örneklerini tarihî bir perspektif içinde alan bu kitap üzerine uzun uzun konuştular. <br/><br/>Her ikisi de Harvard Hukuk Fakültesi’nden mezundu; her ikisi de insan hakları ihlalleri, savaş suçları ve soykırım karşısında daha duyarlı bir siyaset yanlısıydı; iyi anlaştılar. <br/><br/>Power, Harvard’da hocalığa ara verip Obama’nın dış politika danışmanları arasına katıldı ve ön seçim yarışının kızıştığı bir anda Hillary Clinton’dan “canavar” diye söz etmeseydi, muhtemelen bu görevini Obama’nın geçen kasımdaki seçim zaferine kadar sürdürecek, hatta belki bugün, Clinton’ın yerinde dışişleri bakanlığı koltuğunda oturuyor olacaktı. <br/><br/>Olmadı. <br/><br/>Ama Clinton’ı bakan yapan Obama, Power’ı da yakınında tutmak istedi ve genç kadını, Ulusal Güvenlik Konseyi’nde Çoktaraflı İlişkiler Kıdemli Direktörü olarak görevlendirdi. <br/><br/>* * * <br/><br/>ABD Başkanı Barack Obama’nın bugün yayımlayacağı Ermeni Anma Günü mesajı, Samantha Power’ın da görüş ve tavsiyelerini yansıtacak. <br/><br/>Buna rağmen, mesajda “soykırım” kelimesinin doğrudan yer alması beklenmiyor. <br/><br/>Obama, büyük olasılıkla, Türkiye ziyareti sırasında yaptığının bir benzerini yapacak... <br/><br/>Bir yandan, Ermeni soykırımı konusunda daha önce söylediklerini reddetmeden, hatta o ifadelerin arkasında durduğunu ima ederek, kendisine ve cümle âleme karşı dürüst davranmayı deneyecek. <br/><br/>Ama bir yandan da, “soykırım” kelimesini kullanması halinde, bunun gerek Türk-Amerikan ilişkilerine, gerekse Türk-Ermeni normalleşme planına darbe vuracağının bilgisiyle hareket edecek. <br/><br/>Muhtemelen, “Konuya ilişkin Amerikan belgeleri gibi benim tarihte yaşananlar hakkındaki fikirlerim de kayıtlardadır. Ama benim ya da Amerikan devletinin bu konuda ne dediğinden daha önemli olan, yaşanan trajedinin taraflarının gerçekle yüzleşmesi ve işbirliğine dayalı yeni bir ilişkinin temelini atabilmesidir” diyecek. <br/><br/>Tam da bu nedenle, yani Türkiye ile Ermenistan’ın üzerinde anlaştığı söylenen “normalleşme” planına sekte vurmamak için “soykırım” demekten imtina edecek. <br/><br/>* * * <br/><br/>Barack Obama’nın, Ankara’dayken de atıfta bulunduğu “bilinen görüşleri” değişmedi. <br/><br/>Obama, Osmanlı İmparatorluğu’nda yaşayan Ermenilerin maruz bırakıldığı sistemli kıyımın, Birleşmiş Milletler’in “soykırım” tanımının bütün unsurlarını taşıdığına inanıyor. <br/><br/>Şu cümle, Obama’nın 2006’da, o günkü ABD Dışişleri Bakanı Condoleezza Rice’a yazdığı mektuptan: <br/><br/>“1915’te Ermenilere soykırım uygulanmış olması, bir iddia, bir kişisel görüş, bir bakış açısı değildir, çok kapsamlı tarihsel bulgularla desteklenen, geniş biçimde belgelenmiş bir olgudur.” <br/><br/>Yine Obama, 2008’de seçim kampanyası sırasında, “Amerika’ya, Ermeni soykırımı konusunda gerçekleri konuşan ve bütün soykırımlara kararlılıkla tepki veren bir lider lazım. Ben öyle bir başkan olmak niyetindeyim” demişti. <br/><br/>* * * <br/><br/>Barack Obama’nın yeşil bir bileziği var. <br/><br/>Obama’ya o bileziği Samantha Power verdi. <br/><br/>Üzerinde “Ben bakarken olmaz” yazıyor. <br/><br/>Evet, ABD Başkanı 24 Nisan mesajında laf cambazlığı yapacak... <br/><br/>Ama bence, baktığını, gördüğünü, bizlerin de bakmamız, görmemiz, yüzleşmemiz gerektiğini anlatmanın da bir yolunu bulacak. <br/><br/>Bulmalı.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5188.htm), [web.archive.org (arşiv bağlantısı)](http://web.archive.org/web/20090503123642/http://www.taraf.com.tr:80/makale/5188.htm)
# Celalettin Cerrah’ın vermediği hesap

*Yasemin Çongar 29.04.2009*

<div class="taraf_structure_2col_1zq">
<div class="margen_n">



 <p>Öksüz bir kelime değildir demokrasi. <br/><br/>Bir başına yaşamaz, yaşayamaz. <br/><br/>Demokrasinin varlığından söz edebilmek için, şeffaflıktan ve hesap vermekten de söz edebilmeniz gerekir. <br/><br/>Demokrasi, şeffaflıktan ve mükemmel bir karşılık olmasa da Türkçedeki en iyi anlatımı “hesap verebilirlik” ve/veya “hesap sorabilirlik” olan “accountability” kavramından ayrı düşünülemez. <br/><br/>Zira bugün bir rejimin demokratik olup olmadığının temel ölçütü, halkın karar verici ve uygulayıcı konumundaki kişileri denetleyebilmesidir. <br/><br/>Denetimin nihai yeri sandıktır. <br/><br/>Ama bu, toplumsal denetimin sadece seçimden seçime gerçekleştiği ve aradaki yıllarda askıya alındığı anlamına gelmez. <br/><br/>Demokrasinin olmazsa olmaz bileşeni, toplumun hayatını etkileyen karar ve uygulamaların hesabının her an verilebilmesi, her an sorulabilmesidir; bunun güvencesi de şeffaflıktır. <br/><br/>Demokrasilerde medya bunun için vardır; bu şeffaflığı sağlamak, korumak, artırmak için çalışır. <br/><br/>Demokrasilerde, kararlardan ve uygulamalardan sorumlu olanlar, medya aracılığıyla toplumun önüne çıkarlar; neyi, niçin yaptıklarını anlatır, soruları ve eleştirileri cevaplandırırlar. <br/><br/>Peki, bizde neden böyle olmuyor? <br/><br/>İstanbul’un meskûn bir mahallesinde bir polisin şehit düştüğü, bir zanlının altı saat süren ve çevrede büyük paniğe yol açan bir çatışma sonucunda öldürüldüğü, çatışmayı izleyen bir gencin vücuduna isabet eden kurşunla hayatını kaybettiği, bir medya mensubunun ve yedi polis memurunun yaralandığı bir operasyon nasıl oluyor da “oldu bitti” diye geçiştirilmek isteniyor? <br/><br/>İstanbul Emniyet Müdürü Celalettin Cerrah niye olay günü medyanın önüne çıkıp soruları cevaplamıyor? <br/><br/>Aynı Cerrah, bir genç kızın 57 gündür firari olan katil zanlısının bulunması için neler yapıldığı konusunda kamuoyuna düzenli bilgi vermek yerine, kızın acılı ailesine akıl öğretme hakkını nereden buluyor? <br/><br/>Neden çıkıp, söylediklerinin, yaptıklarının ve kendi sorumluluğundaki uygulamaların hesabını vermiyor? <br/><br/>*** <br/><br/>Dün yukarıdaki satırları yazdıktan sonra, Cerrah’ın basın toplantısı yapacağı haberi geldi. <br/><br/>İstanbul Emniyet Müdürü’nün, birçok çevre tarafından istifasının istenmesine yol açan konularda nihayet hesap vereceğini, en azından bunu deneyeceğini umarak bekledim. <br/><br/>Nafile. <br/><br/>Tek başına medyanın karşısına geçmek yerine, İstanbul Valisi Muammer Güler’in basın toplantısına katılan Cerrah’a, adını gölgeleyen güncel konuların bir bölümü hiç sorulmadı. <br/><br/>Bostancı’da yaşanan Emniyet rezaletine ilişkin sorulara ise, gerek Güler’in gerek Cerrah’ın 24 saat gecikmeyle verdiği cevaplar, toplumun infialini yatıştırmayan mazeretlerden ibaret kaldı. <br/><br/>*** <br/><br/>Oysa Cerrah’ın, gazete sayfalarına yansıyan eleştiriler konusunda mutlaka konuşması, Münevver Karabulut cinayetiyle ilgili şu soruları cevaplaması gerekiyordu: <br/><br/>Katil zanlısını bulmak için gereken her şey yapılmış mıdır? <br/><br/>Zanlı Türkiye sınırları içinde midir, dışında mıdır? <br/><br/>Dışındaysa, yakalanmasının, iadesinin talep edilmesi gündemde midir? <br/><br/>Ve Cerrah hangi akıl, hangi vicdan ve hangi hakla, hunharca öldürülen genç kızın ailesi için “Takip etselermiş kızlarını. Sizin kızınız olsa, kaçta eve gelmesini istersiniz? Gece erkek arkadaşının evinde kalmasına izin verir misiniz” cümlelerini sarf edebilmiştir? <br/><br/>Cerrah, gazeteci Ayşe Arman’a söylediği bu sözlerin hesabını, başta Karabulut’un ailesine ve bu ülkedeki milyonlarca anne babaya vermeyi denemeyecek mi? <br/><br/>Akılsız, vicdansız, haksız sözlerinin bir bedeli yok mu, olmayacak mı? <br/><br/>Cerrah, istifa etmeyi neden düşünmediğini açıklamayacak mı? <br/><br/>*** <br/><br/>Bu sorular dün sorulmadı. <br/><br/>Toplumca sorgulanan sözlerinin hesabını verme yükümlülüğü hissedecek kadar demokrat olmayan Cerrah da, Münevver Karabulut konusunda ağzını açmadı. <br/><br/>Ama tek eksiği bu değildi. <br/><br/>Bostancı operasyonuyla ilgili karanlık noktaları zaman geçirmeksizin gidermeyi olay günü denemeyen Cerrah, operasyonun bitmesinden 24 saat sonra Vali Güler ile birlikte muhatap olduğu medyayı da tam anlamıyla “aptal” yerine koydu. <br/><br/>Emniyet’in planlı bir ev baskını sonucunda, bir polis amiri, bir vatandaş, bir zanlı ölmüş... Şehrin ortasında saatler süren dehşet ve panik yaşanmış... Yaralananlar var... <br/><br/>Güler ile Cerrah’ın yorumu: <br/><br/>“Operasyon başarılı olmuştur.” <br/><br/>Böyle dediler ve “başarı”ları için tebrik bekler edasıyla birçok soruyu havada bıraktılar; birçoğunu da, “Evde o kadar mühimmat olacağını tahmin etmedik” türü itirafların yansıttığı zaafı doğal saymamız gerekirmişçesine, “ne var bunda” pişkinliği içinde cevapladılar. <br/><br/>Güler ve Cerrah’ı dinledikten sonra, şu sorular hâlâ cevapsız: <br/><br/>Devrimci Karargâh örgütünün hücre evinde silah ve mühimmat bulunabileceği, adrestekilerin polise teslim olmayabileceği neden hesaplanmamış ve gerekli önlem alınmamıştır? <br/><br/>Neden Emniyet Amiri Semih Balaban’ın şehit düşmesi engellenememiştir? <br/><br/>Neden baskın yerine, kuşatıp bekleme yöntemi denenmemiştir? <br/><br/>Neden zanlının evden çevreye ateş ederek, bomba atarak hedef bulabilmesine imkân verilmiştir? <br/><br/>Binadan açılan ateşin menzilinde medya mensuplarının ve yoldan geçenlerin bulunmasına neden göz yumulmuştur? <br/><br/>Mazlum Şeker adlı gencin kör kurşunla vurulup ölmesinde, onun orada durmasını önlemekle yükümlü görevlilerin de sorumluluğu yok mudur? <br/><br/>Ve tabii, işin arka cephesini ilgilendiren sorular da önemli... <br/><br/>Öldürülen Orhan Yılmazkaya, Devrimci Karargâh adına daha önce eyleme karışmış mıdır? <br/><br/>Devrimci Karargâh’a atfedilen Selimiye Kışlası ve AKP İstanbul İl Başkanlığı saldırıları konusundaki soruşturma ne aşamadadır? <br/><br/>Basılan hücre evinde bulunan silah ve mühimmatın dökümü ve menşei nedir? <br/><br/>*** <br/><br/>Celalettin Cerrah 4 Mart 2003’ten beri İstanbul İl Emniyet Müdürü. <br/><br/>İstanbul polisinin 1 Mayıs 2008’de uyguladığı şiddet de, Beyoğlu’nun bugün adı “polis dayağı” ile anılan bir ilçe haline gelmesi de son tahlilde Cerrah’ın sorumluluğu. <br/><br/>Ama Cerrah bugüne dek, sorumlu olduğu ihlaller konusunda, tatmin edici açıklamalar yapmaktan hep kaçındı. <br/><br/>Münevver Karabulut’la ilgili izansız sözleri ve Bostancı’daki kanlı sabah konusunda da aynısını yapmasına, bu olaylardaki sorumluluğunu da geçiştirmesine göz yumulmamalı.<br/><br/>Ya halka, yaptıklarının hesabını ya da valiliğe istifasını vermeli.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5268.htm), [web.archive.org (arşiv bağlantısı)](http://web.archive.org/web/20090505184910/http://www.taraf.com.tr:80/makale/5268.htm)
# Ve Vanlı çocuk taşı yerde bıraktı

*Yasemin Çongar 01.05.2009*

<div class="taraf_structure_2col_1zq">
<div class="margen_n">



 <p>Tuhaf bir memleket bizimkisi... <br/><br/>Öyle tuhaf ki, Genelkurmay Başkanı “Demokrasiye bağlıyız” dedi diye sevinmek tuhaf kaçmıyor. <br/><br/>Genelkurmay Başkanı’nın “demokrasiye bağlı olmama” gibi bir seçeneği olmadığını, zira bu durumda rejimi “demokrasi” olarak tarif eden Anayasa’ya karşı gelerek suç işleyeceğini düşünmüyoruz bile. <br/><br/>Ordunun başındaki şahıs, “Darbecileri içimizde barındırmayız” dediği için zil takıp oynayacak haldeyiz. <br/><br/>Ordunun, darbecileri zaten içinde barındırmaması gerektiğini, zira bunun suçluyu içinde barındırmak demek olacağını hiç aklımıza getirmiyoruz. <br/><br/>Ve çok tuhaf şu bizim memleketin medyası... <br/><br/>Genelkurmay Başkanı’nın iki buçuk saat boyunca Ergenekon Davası’nı eleştirmekten Ermenistan sınırının açılmasına kadar üzerine vazife olmayan bilumum konuda görüş açıkladığı; Demokratik Toplum Partisi’ni ve bu partinin milyonlarca seçmenini karşısına alan laflar edebildiği; her biri Meclis iradesine, kuvvetler ayrılığına, askerin siyasete karışmaması ilkesine birer salvo niteliğindeki sözlerinin arasına “demokrasinin üstünlüğü” mesajını samimiyetle yerleştirebildiği; “biz” ve “karşı” ayrımı yaparak kendisini ve kurumunu “taraf” ilan edebildiği bir basın toplantısı yapılıyor. <br/><br/>Ve bu toplantının ertesi günü, memleketin çok tuhaf medyasının bazı mümtaz kalemlerinden “Eyvah, asker çekiliyor, ne olacak şimdi” tedirginliğinde yazılar dökülüyor. <br/><br/>Sazlıklardan havalanan o mutedil üslubu sayesinde ziyadesiyle popüler olmuş ve, eminim, kendisini “demokrat” sayan bir yazar bile, mesela, yazacaklarına “darbe şakşakçılığı” demememiz konusunda bizi baştan uyardıktan sonra, memlekette nasıl da darbeye uygun bir ortam olduğunu anlatıyor köşesinde. <br/><br/>Çok ama çok tuhaf sorular soruyor: <br/><br/>“Başı sıkıştığında ‘Asker gelsin çözsün’ refleksine alışmış bir toplumun paniğini kim yatıştıracak? Askerî vesayetin boşluğunu hangi otorite, nasıl dolduracak?” <br/><br/>*** <br/><br/>Muhteşem bir memleket bizimkisi... <br/><br/>Öyle muhteşem ki, generallerin, kalemşorların, Ankara ve İstanbul’daki bilumum nüfuzlu şahsın tuhaflıkları üstünüze gelip loş, havasız ve karmakarışık bir “tuhafiye” dükkanında sıkışıp kaldığınız duygusunu verdiği anda size, taze bir esinti teninize dokunuyor. <br/><br/>Aniden, bir ışık huzmesi süzülüyor hayatınıza, kararmak üzere olan köşelerinizi kaplıyor. <br/><br/>Hiç beklemediğiniz bir ses gelip buluyor sizi. <br/><br/>Bir cümle içinize işliyor. <br/><br/>Umudunuz canlanıyor. <br/><br/>Memleketin aklına olan inancınız pekişiyor. <br/><br/>*** <br/><br/>İlker Başbuğ’un ahaliyi tuhaf bir sevince gark eden açıklamaları ile Can Dündar’ın tuhaf bir panik yansıtan yazısı arasında, bir klostrofobi atağının kasvetli kıyısında geziniyordum ki dün, aşağıdaki mektubu aldım. <br/><br/>Memleketin aklına olan inancım pekişti. <br/><br/>Okumanız ve üzerinde düşünmeniz dileğiyle aynen yayımlıyorum. <br/><br/>*** <br/><br/>Merhaba Yasemin Abla, <br/>Ben Van’dan Uğur... Yazılarınızı düzenli olarak takip ediyorum. Sayenizde bir şeyler öğreniyoruz, akıcı bir üslubunuz var, tebrik ve teşekkür ederim. <br/><br/>Abla, bildiğin gibi, dört-beş gün önce, Hakkari’de 12 yaşındaki bir kardeşimiz özel hareketçiler tarafından dipçik darbeleriyle öldüresiye dövülmüştü. Olayın yaşandığı gün Roj tv’nin haber bülteninin başlamasını beklerken, diğer kanallarda gezindim. Show tv o görüntüleri yayınladı. Şaşırdım. Dakikalarca düşündüm, Show tv neden o görüntüleri yayınladı diye. <br/><br/>2008 Newroz’unda 3 kişi polis kurşunuyla katledilmiş ve bir çocuğun kolu kameralar karşısında kırılmıştı. Medya bu görüntüleri yayınlamamıştı. <br/><br/>Tv izlerken birden Turkcell reklamını gördüm. Ve siz aylar önce yazdığınız (başlığını tam hatırlamıyorum “Askerler, Selocanlar ve Gazeteler” olmalı galiba. Yanlışsa özür dilerim) yazınızda Ergenekon terör örgütü ile Turkcell arasındaki bağlantıya işaret ediyordunuz hatırladığım kadarıyla. Turkcell ve Show tv Çukurova grubuna ait. <br/><br/>Ergenekon tartışmalarının zirvede olduğu bir dönemde o görüntüler neden yayınlandı? Çünkü gündemi değiştirmek istiyorlar. “O görüntüleri gören halk olay çıkaracak ve Ergenekon ikinci plana itilmiş olacak” diye mi düşünüyorlar? <br/><br/>Bu tv kanalına pek güvenmiyorum. Durduk yere yayınlamaz o görüntüleri. Mesela sınır ötesi hareketin yapıldığı bir dönemde. <br/><br/>O tv kanalının haber bültenini izlerken böyle bir haber geçti: “Flaş flaş... PKK itirafçısından şok sözler.” <br/><br/>Neymiş? PKK’da namaz kılana kötü gözle bakıyorlarmış. Dini hassasiyetleri olan halkı PKK’dan soğutmak isteyen bu vatanseverlerin(!) yaptığı habere tebessüm ettim. Tebessüm etmemin nedeni aynı tv kanalının PKK haberini yapmadan iki hafta önce yapmış olduğu bir haber. Cep telefonu görüntüleriyle çekilmiş bir videoda öğrenciler okulda cemaat olarak namaz kılıyorlardı. Neredeyse kıyameti koparacaktılar. Okulda namaz kılınıyor! Hem de cemaat olarak! İnanın okulda grup seks yapılsaydı bu kadar önemsemezlerdi. Bu ateist birinin namaz kılmayan birine gavur demesi gibi bir şey. <br/><br/>DTP’nin yaptığı her basın açıklamasından, her mitinginden sonra polise taş atan ben son basın açıklamasında elime aldığım taşı yere bıraktım. Ben taş atsaydım diğerleri de atacaktı. Ve aynı kanal, “Van’da olay çıktı” diye iki saat haber yaparak Ergenekon’u es geçecekti. <br/><br/>Okula geç kaldım abla... Seni en içten duygularımla selamlıyorum. Hoşçakal.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5300.htm), [web.archive.org (arşiv bağlantısı)](http://web.archive.org/web/20090504081814/http://www.taraf.com.tr:80/makale/5300.htm)
# Devletin silahıyla katliam...

*Yasemin Çongar 06.05.2009*

<div class="taraf_structure_2col_1zq">
<div class="margen_n">



 <p>Bu topraklarda, hayatın insanların kara gözlerine yerleşmiş meşakkati ölçüsünde kolay görünüyor ölüm. <br/><br/>Katliam sonrası, Mazıdağı’ndan gelen fotoğraflara bakıyoruz. <br/><br/>Haykıran bir acı, ağulu bir hüzün var her birinde.<i> <br/><br/>Associated Press</i> ajansından İbrahim Usta, asıl adı “Kertê” olan Bilge Köyü’nde, katliamın dokuz yaşındaki tanığı Yusuf Çelebi’yi objektifiyle yakalamış. <br/><br/>“Kurşunlamaları duyunca kaçtım” diyor... <br/><br/>Sözlerini okumasanız da, Yusuf’un gözlerini okuyorsunuz. <br/><br/>Korku ve öfke cisimleşmiş o gözlerde; onlar artık bir “çocuğun” gözleri değil. <br/><br/>İbrahim Usta’nın bir başka karesinde, başlarında bembeyaz örtüleriyle, yemyeşil bir çayırın ortasına çöküvermiş kadınların yaktığı ağıtı işitmeniz mümkün. <br/><br/>Sonra bölgedeki muhabirlerimizden İbrahim Sincar’ın notları geliyor yazı işleri masasına: <br/><br/>“Kadınların feryadı, köye 500 metre uzaklıkta, gazetecilerin bulunduğu alana kadar ulaştı.” <i><br/><br/>Anadolu Ajansı</i>’ndan Nail Kadirhan’ın çektiği fotoğrafta ise yaşlı yorgun elini ağzına götürmüş boşluğa bakıyor Sultan Çelebi. <br/><br/>Boş bakıyor, bomboş bakıyor. <br/><br/>O boşlukta, bir gecede katledilen iki oğlunu, iki kızını, üç gelinini, bir torununu görüyor belki. <br/><br/>*** <br/><br/>Çeyrek yüzyıldır süren savaş, bir silah diyarına dönüştürdü bölgeyi. <br/><br/>Namlular hep yakınınızda; ölüm hep yakınınızda. <br/><br/>Kertê’de 44 can alan katliam, aile içi bir husumetle açıklanıyor. <br/><br/>Daha doğrusu, açıklanmıyor. <br/><br/>Çelebi ailesinin mensuplarıyla konuşuyor arkadaşlarımız; bölgenin milletvekillerini dinliyor. <br/><br/>Hepsinin isyanı aynı, hepsinin isyanı haklı: <br/><br/>“Bizim böyle bir töremiz yok.” <br/><br/>Bu, bir töre katliamı değil. <br/><br/>Bu katliam, dokusu çeyrek yüzyıllık savaşla parçalanmış, değerleri o savaşın silahlarıyla delik deşik edilmiş bir bölgenin devletin de katkısıyla yaratılmış kaderi... <br/><br/>Ölenlerin çoğu gibi, öldürenlerin de korucu olduğunu öğreniyoruz. <br/><br/>Ellerindeki silahları devlet vermiş. <br/><br/>“Köylüye Kalaşnikof, Bixi dağıtırsanız sonuç bu olur,” diyor DTP Şırnak Milletvekili Hasip Kaplan, “husumetli taraflara silah verdiğinizde, bunun birbirlerine karşı kullanılamayacağı garantisi yok.” <br/><br/>Hasip Kaplan haksız mı? <br/><br/>Yine DTP’li Aysel Tuğluk, 17 Ekim 2008’de İçişleri Bakanı Beşir Atalay’a verdiği soru önergesinde, “Koruculuk, aynı ailenin bireylerini birbirine hasım, aynı köyde oturanları birbirine düşman, aynı coğrafyada yaşayanları birbirinin katili yapmıştır” diyordu. <br/><br/>Aysel Tuğluk haksız mı? <br/><br/>*** <br/><br/>Kertê Katliamı’nı kan davasıyla, kız davasıyla, mal davasıyla açıklarsanız, açıklamış olmazsınız. <br/><br/>Namaza duran erkekleri yaylım ateşine tutan; kadınların, kızların, çoğu 10 yaşının altında, biri daha yürümeyi bile öğrenmemiş çocukların üzerine kurşun yağdıran bir vahşeti, “intikam” diye açıklarsanız, o intikamı mümkün kılan koşulları da, o vahşetin niye önlenemediğini de anlayamazsınız. <br/><br/>Devletin bazen suçlarına göz yumarak, bazen de açıkça suça iterek “dokunulmaz” olduklarına inandırdığı korucuların bölgede yasanın değil, “yasa dışılığın” temsilcileri haline geldiğini görmeden, Kertê Katliamı’nın büyük resmini göremezsiniz. <br/><br/>Yirmi dört yılını dolduran koruculuk sistemini düzenleyen kanun maddesindeki, “Köy sınırı içinde herkesin ırzını, canını ve malını korumak için köy korucuları bulundurulur” ifadesi zehirli bir şakadan başka nedir ki bugün? <br/><br/>Bu soruyu sormadan ve dürüstçe cevaplamadan “devlet gibi” devlet olamazsınız. <br/><br/>Koruculuk sisteminin lağvedilmesini gündeme almadan, aksine yeni korucu kadroları ihdas ederek bölgede barışı kuramazsınız. <br/><br/>Mazıdağlı çocukların gözlerindeki yetişkin öfkeyi de silemezsiniz o zaman... <br/><br/>Mazıdağlı ninelerin bakışlarındaki doldurulması imkânsız boşluğa bakar dururuz hep birlikte.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5373.htm), [web.archive.org (arşiv bağlantısı)](http://web.archive.org/web/20090512175441/http://www.taraf.com.tr:80/makale/5373.htm)
# “Eve dönüş” hapisteki PKK’lıları da kapsamalı

*Yasemin Çongar 08.05.2009*

<div class="taraf_structure_2col_1zq">
<div class="margen_n">



 <p>Hasan Cemal’in Kandil Dağı’nda PKK’nın bir numarası Murat Karayılan’la yaptığı kapsamlı söyleşi dört gündür <i>Milliyet</i>’te yayımlanıyor. <br/><br/>Cemal’in söyleşi boyunca ısrarla gündemde tuttuğu konu, “PKK’nın dağdan inmesi...” <br/><br/>Bu konu, yine Cemal’in anlatımıyla, Karayılan’ın yüzüne “müstehzi bir gülümseme” kondursa bile, belli ki devlet kadar PKK’nın üst kademeleri de, örgütün dağ kadrosunun silah bırakıp evlerine nasıl dönebileceği üzerine epeyce kafa yormuş. <br/><br/>Karayılan, “silah bırakma” fikrine açık olduklarını, ancak öncelikle, bunun zemininin oluşturulması için devletin, ille de “PKK” olması gerekmeyen ama PKK’nın da itiraz etmeyeceği bir muhatapla konuşması gerektiğini söylüyor. <br/><br/>“PKK silah bıraksın söylemi havaya, yani boşa sıkılmış bir kurşundur. Bıraksın da nereye bıraksın? Nasıl bıraksın? Kime bıraksın? Zemini nedir silah bırakmanın?” <br/><br/>Karayılan’ın sorduğu bu sorular, yeni sorular değil. <br/><br/>Aralık 2007’de, Süleymaniye’de, Irak Cumhurbaşkanı Celal Talabani’ye benzer soruları sorduğumda, şu yanıtı vermişti: <br/><br/>“PKK silah bırakmaya hazır. Bunun koşulu aftır. Eğer ‘eve dönüş’ için af çıkarsa, silahlarını bırakacaklarını bize söylüyorlar. Bu durumda silahlarını Amerikalılara ya da Irak Ordusu’na teslim etmeye hazırlar. PKK herkesi kapsayacak bir af istiyor ama bence PKK üyelerinin önemli bir bölümünü kapsayacak bir düzenlemeye razı olacaklar.” <br/><br/>*** <br/><br/>Ankara’nın PKK’lılara yönelik olarak, “af” adı altında herhangi bir düzenleme yapma niyeti yok. <br/><br/>Buna karşın, gerek hükümet çevrelerinden edindiğim izlenim, gerekse Genelkurmay Başkanı Orgeneral İlker Başbuğ’un bir süre önce kamuoyuna açıkladığı görüş, Türk Ceza Kanunu’nun 221’inci maddesinin “iyileştirilmesi” arayışının Milli Güvenlik Kurulu’nun gündemine geldiğini yansıtıyor. <br/><br/>Söz konusu yasa maddesinin adı, “Etkin pişmanlık...” <br/><br/>Zaaflı bir madde bu; “etkin” biçimde uygulanamıyor; daha en baştan, adındaki “pişmanlık” ibaresinden kaybediyor zira. <br/><br/>PKK’lılarla konuştuğunuzda şunu açıkça anlıyorsunuz; topluca silah bırakırlarsa, bunu “pişman” oldukları için değil, silahlı mücadeleyle artık bir yere varamayacaklarını ama aynı zamanda da, Kürt taleplerinin siyasi zeminde savunulmasının önünde engel kalmadığını gördükleri için yapacaklar. <br/><br/>Bunu görmelerini sağlamak, o kadar da zor değil aslında. <br/><br/>Başta DTP olmak üzere Kürt siyasi oluşumlarının şiddeti reddeden bir çizgiye çekilmesi, bölgede devlet eliyle uygulanan baskı ve şiddetin sona erdirilmesiyle mümkün. <br/><br/>Tabii, bu yönde ilerlenmesi için öncelikle, PKK’nın en son dokuz askeri öldürdüğü Lice’deki mayınlı saldırı benzeri eylemlerden uzak durması gerek. <br/><br/>PKK, bu tür eylemleri, Hasan Cemal’in sorusu üzerine Murat Karayılan’ın yaptığı gibi, “yerel ve savunma amaçlı” diyerek geçiştiremeyeceğini artık anlamalı. <br/><br/>Buna karşılık, devlet de tıpkı 29 Mart seçimleri öncesinde yapabildiği gibi, bölgedeki operasyonlarını askıya alarak karşılıklı bir eylemsizlik dönemiyle bölgenin rahat nefes almasına ve barışın etraflıca konuşulabilir olmasına zemin hazırlamalı. <br/><br/>*** <br/><br/>Türk Ceza Kanunu’nun 221’inci maddesinin zaafı sadece adından kaynaklanmıyor, tabii.<br/><br/>Maddenin ikinci bendinde, “Örgüt üyesinin, örgütün faaliyeti çerçevesinde herhangi bir suçun işlenişine iştirak etmeksizin, gönüllü olarak örgütten ayrıldığını ilgili makamlara bildirmesi halinde hakkında cezaya hükmolunmaz” yazıyor. <br/><br/>Ankara, eğer PKK’yı silahsızlandırma hedefinde samimiyse, ilk iş olarak bu hükmün kapsamını genişleterek, öncelikle “eyleme karışmamış” örgüt üyelerinin evlerine dönüşünün yolunu açmalı. <br/><br/>“Eve dönüş” fırsatının tek tük örgütten kopmalarla sınırlı, münferit bir uygulama olarak kalmaması ve PKK’nın dağ kadrolarını silahsızlanmaya teşvik edebilmesi için, cezaevindeki örgüt üyelerini de kapsaması şart. <br/><br/>Hatta belki işe oradan başlamak gerek. <br/><br/>Yukarıdaki madde, yasadışı örgütün mensuplarına “gel, silahını teslim et, eyleme karışmamışsan hakkında cezai işlem yapmayacağız, evine döneceksin” diyor. <br/><br/>Bu çağrının “adil” olabilmesi için, sadece eyleme karışmamış ama silahıyla gezen “serbest” örgüt üyelerine değil, hiçbir silahlı eyleme karışmadığı halde “örgüt üyesi” olma suçundan halen cezaevinde bulunan binlerce kişiye de aynı fırsatı sunması gerek. <br/><br/>*** <br/><br/>Hasan Cemal, “Başbakan Erdoğan hükümetine bir çağrınız varsa madde madde sıralayın” deyince, Karayılan’ın biraz dağınık bir biçimde aktardığı talepler arasında şu cümle de var: <br/><br/>“Başkanımız halen hapistedir. Dört bin PKK’lı da hapistedir, bunu unutmayın.” <br/><br/>PKK’yı “silah bırakma” aşamasına getirebilecek temel beklentilerden birini yansıtıyor bu cümle. <br/><br/>Abdullah Öcalan’ın serbest bırakılması, gerçekçilikten de, adaletten de uzak bir talep ve her ne kadar, Karayılan “Başkanımız halen hapistedir” diyorsa da, PKK’lılar da biliyor bunu. <br/><br/>Beklentileri daha ziyade, Öcalan’ın ilk aşamada “tecrit”ten kurtarılması, cezaevi koşullarının normalleştirilmesi ve belki ileriki bir aşamada, “Diyarbakır’da ev hapsi” gibi özel bir uygulamanın gündeme getirilmesinden ibaret... <br/><br/>Karayılan’ın işaret ettiği hapisteki dört bin PKK’lının durumu ise, yine gerçekçilik ve adalet çerçevesinde çok daha hızlı bir biçimde ele alınabilir. <br/><br/>Ankara, Türk Ceza Kanunu’nun 221’inci maddesini, cezaevindeki eyleme karışmamış örgüt mensuplarının tahliyesini ve “sicil affı” kapsamına alınarak evlerine dönmelerini sağlayacak şekilde genişletme cesaretini kendinde bulabilirse, PKK’yı dağdan indirme yönünde de adım atmış olur. <br/><br/>Barışa giden yolda dev bir adım...</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5417.htm), [web.archive.org (arşiv bağlantısı)](http://web.archive.org/web/20090518124020/http://www.taraf.com.tr:80/makale/5417.htm)
# Barış yolunda büyük değişim ve küçük dev adımlar

*Yasemin Çongar 13.05.2009*

<div class="taraf_structure_2col_1zq">
<div class="margen_n">



 <p>Kimi, “konjonktür” kelimesini seviyor, kimi de “eşik.” <br/><br/>Kimi, “şartların uygunluğundan” dem vuruyor. <br/><br/>Kimi, makro dengelerin önemi üzerinde duruyor, kimiyse kendi yaklaşımındaki yeniliğe işaret ediyor. <br/><br/>Sihirli kavram ise hep aynı:<b> <br/><br/>Değişim...</b> <br/><br/>Türkiye’nin çeyrek yüzyıllık savaşı bitirmek için gerekli adımları artık atabileceğini ima eden tüm açıklamalar, değişimle ilgili bir farkındalık halini yansıtıyor. <br/><br/>PKK’nın dağdaki bir numarası Murat Karayılan, Kandil’de Hasan Cemal’e konuşurken, <b>“PKK eski PKK değil artık. Eskiye göre daha makul bir çizgide... Paradigma değişti”</b> dedi. <br/><br/>Karayılan esas mesajını da,<b> “Önemli bir eşikteyiz! 1993’te de barış fırsatı vardı, kaçtı. Bu defa da kaçmasın. Artık kan dökülsün istemiyoruz”</b> sözleriyle verdi. <br/><br/>Bu sözlere Ankara’dan gelen karşılık ise, başlı başına, değişimin kanıtı bence. <br/><br/>İçişleri Bakanı Beşir Atalay, Karayılan’ın mesajları için <b>“Dikkatle izliyoruz, not ediyoruz”</b> demekle, yıllar yılı yapılmayanı yapmış, devlet adına bir kapı açmıştır. <br/><br/>Bu kapının neden bugün açılması ve açık tutulması gerektiğini yine Atalay’ın şu sözleri gayet iyi anlatıyor:<b> <br/><br/>“Bu sorunun çözümü için konjonktür, iç ve dış etkenler, şu anda her zamankinden daha müsaittir.”</b> <br/><br/>Nitekim, Karayılan’la mülakatına ilişkin mesajlarını dinlemek için Hasan Cemal’i Köşk’e davet eden Cumhurbaşkanı Abdullah Gül de, bir süre önce “Türkiye’nin en önemli meselesi” dediği Kürt meselesinin “mutlaka halledilmesi” gerektiğini söylerken, devletin kapıyı açmasını mümkün kılan değişimi şöyle dile getirmişti:<b> <br/><br/>“İyi gelişmeler olması lâzım ve olabilir. Herkes işin çok daha farkında. Önce böyle bir çalışma anlayışının olması lâzımdı. Devletin içinde herkes birbiriyle çok daha açık seçik konuşuyor. Herkes derken, asker, sivil, istihbarat, hepsi için söylüyorum. Böyle bir ortamda iyi şeyler olur. O yüzden iyi şeyler olacak diyorum. Bir fırsat var, fırsatın kaçmaması lazım.”</b> <br/><br/>Değişim, bugün Karayılan’ı da, Gül’ü de barış fırsatından ve fırsatın kaçmaması gerektiğinden söz etme noktasına getirmiştir. <br/><br/>Bir yanda, PKK kendi içinde değişip “çok daha makul” bir çizgiye geldiğini en üst seviyeden ilan ederken, diğer yanda devlet, “askeriyle, siviliyle, istihbaratıyla” Kürt meselesini açık seçik konuşma ve çözüm arama noktasına gelmiştir ve bunu, bizzat Cumhurbaşkanı söylemektedir. <br/><br/>Bu karşılıklı değişim, savaşan tarafların barış fırsatını bu kez değerlendirebilecekleri, bu kez çözüm için gerekli somut adımları atabilecekleri umudunu besliyor. <br/><br/>Ben, Karayılan’ın bütün o “ılımlı” sözlerini ister istemez havada bırakan, Gül’ünse çözüm konusunda daha cesur, daha ileri konuşmasını engelleyen son Lice saldırısına rağmen, bu umudu koruyorum. <br/><br/>Zira artık barış umudunun, hüsnüniyetten öte bir gerçekliğe, ihtimalden ziyade bir zorunluluğa ve yine sihirli kavramı kullanarak söylersem, geri döndürülmesi zor bir değişime işaret ettiği kanısındayım. <br/><br/>Bu büyük değişim konusunda bence en doğru teşhis, eski Milli İstihbarat Teşkilatı Müsteşar Yardımcısı Cevat Öneş’ten geldi. <br/><br/>Öneş’in dünkü <i>Milliyet</i>’te, Belma Akçura’ya söylediği şu sözler önemliydi:<b> <br/><br/>“Kuzey Irak’ta Kürt etnik yapısına coğrafi ve hukuki bir statünün kazandırılması gayretleri, Türkiye’nin Kürt sorunu ve PKK terörüyle mücadelesinde de yeni şartları ortaya çıkarmıştır. ABD’nin neo-con politikalarının yarattığı bölgesel ve küresel olumsuzluklar ile son küresel ekonomik kriz, ABD için kaçınılmaz olan yeniden yapılanma ve değişime neden oldu. Obama’nın iktidar oluşu, Ortadoğu ve Irak politikalarıyla bağlantılı olarak, PKK silahlı gücünün tasfiye edilerek, demokratik/siyasal mücadele içinde yeni bir sürecin başlatılmasını zorunlu kılmıştır. Türkiye’nin gelişen iç ve dış dinamikleri de, Türkiye’nin siyasetlerinin ve kurumsal yapılarının yetersizliklerine rağmen, küresel ve bölgesel gelişmelerle bağlantılı olarak, Kürt sorunu ve PKK terörünün çözümü için mevcut şartları zorlamaktadır. Karayılan’ın açıklamaları da, çözümü zorlayan şartların sonuçlarındandır. ... PKK’nın değişiminden ziyade, küresel/bölgesel/ulusal dinamiklerin değişimine öncelikle dikkat etmeliyiz. Tayin edici unsur, PKK’nın iradesi ile oluşan şartlar değildir.”</b> <br/><br/>Velhasıl, Cevat Öneş bugün barışı zorunlu kılan değişimin, PKK’nın da, Türkiye Cumhuriyeti’nin de denetleyemediği dinamiklere dayandığını, savaşan tarafların iradesini aşan bir çözüm talebinin dünyada mevcut olduğunu ve esasen tarafların da, bu talebin baskısıyla değiştiğini anlatıyor. <br/><br/>Ancak, barışın mümkün olmaktan öte zorunlu hale gelmesi, eğer şimdiki zamandan ve yakın gelecekten bahsediyorsak, ille de “kaçınılmaz” olduğu anlamına gelmez. <br/><br/>Mümkün, hatta mecburi görünen barışın sağlanabilmesi için, bölgesel/küresel dinamiklerin zorlaması ve savaşan tarafların barışma/çözüm iradesini ortaya koyması tek başına yeterli olmayabilir. <br/><br/>Zira, sadece kâğıt üzerinde yapılan bir şey değildir barış; öyle olsa, kağıt üzerinde kalmaz mı zaten? <br/><br/>Yalnızca bir anlaşmayla, bir imzayla, meselâ silahların teslimine ilişkin bir tutanakla ya da yeni ve makul bir “eve dönüş” düzenlemesinin Resmî Gazete’de yayımlanmasıyla sağlanabilir mi barış? <br/><br/>Sanmıyorum. <br/><br/>Barış deyince, aklıma bir bina geliyor benim; inşası gereken, inşası zaman alacak bir bina... <br/><br/>Huzurla içine girebileceğimiz, tepemize yıkılmayacak, zamana ve dış etkenlere direnerek ayakta kalacak bir bina için ne gerekiyorsa, barış için de aynısı gerekir diye düşünüyorum. <br/><br/>Zemine ve çevreye uygun bir plan, o planı gerçekleştirebilecek mühendislik becerisi, sağlam bir temel, kaliteli malzemeler ve özenli bir işçilik... <br/><br/>Bütün bunların birarada olabilmesi, barışın sağlam bir şekilde kurulup yükselmesi ve yarım kalmaması içinse önce “güven” gerekiyor bence. <br/><br/>İşte <i>Taraf</i>’ın dünkü manşetine taşıdığı yirmi öneri, bu bakışla, hazırlandı. <br/><br/>Barışın inşasına girişebilmek için, öncelikle savaşla derinleşen güven bunalımını aşmaya, Kürtlerin devlete güvensizliğini gidermeye yönelik önlemler gerektiğine inanıyorum. <br/><br/>Birçoğu yasal değişiklik bile gerektirmeyen ama devletteki zihniyet değişimini gayet somut biçimde ortaya koyabilecek, üstelik Kürt olmayan vatandaşların ekseriyetinin de kolaylıkla benimseyebileceği önlemler bunlar. <br/><br/>Biz, uzmanları dinledik, önerilerinden yirmi tanesini seçtik ve onlara “küçük dev adımlar” dedik. <br/><br/>Devlet, bu adımları atmaya başladığında, barış için ilk kazmayı da vurmuş olacak bence.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5484.htm), [web.archive.org (arşiv bağlantısı)](http://web.archive.org/web/20090524145128/http://www.taraf.com.tr:80/makale/5484.htm)
# Yorumsuz bir portre: Gerry Adams

*Yasemin Çongar 15.05.2009*

<div class="taraf_structure_2col_1zq">
<div class="margen_n">



 <p>Gözümün önünde bir sahne var. <br/><br/>Henüz çekilmemiş bir filmin gerçek hayattan alınma bir sahnesi. <br/><br/>Tarih, 13 Ağustos 1995... günlerden pazar. <br/><br/>Yer, Kuzey İrlanda’nın başkenti Belfast’ta Belediye Binası’nın önü. <br/><br/>Sinn Fein lideri Gerry Adams, Katoliklerin mitinginde konuşuyor. <br/><br/>İrlanda Cumhuriyetçi Ordusu IRA (ay-ar-ey), askerî operasyonlara ara verdiğini açıklayalı tam bir yıl olmuş. <br/><br/>Gerry Adams, siyasi mücadelenin önemini anlatıyor; barıştan bahsediyor, “Ölerek öldürerek değil, konuşarak çözeceğiz” diyor. <br/><br/>Birden, bir uğultu yükseliyor kalabalıktan: IRA! <br/><br/>“IRA’i geri getir” diye haykırıyor ön saflardaki bir adam, “bize IRA’i geri ver.” <br/><br/>Ardından, kalabalık da katılıyor ona; “bring back the IRA; give us back the IRA.” <br/><br/>Gerry Adams konuşmasını kesiyor; önce ilk bağıran adama, sonra kalabalığın tümüne bakıp sakin bir sesle “IRA hiçbir yere gitmedi” diyor, “IRA hiçbir yere gitmedi.” <br/><br/>*** <br/><br/>On bir yıllık bir şey... <br/><br/>İnternette hızlı bir okumayla yetinirseniz, buna inanabilirsiniz; Kuzey İrlanda Barış Süreci on bir yılda tamamlandı, sanabilirsiniz. <br/><br/>Oysa bilen biliyor. <br/><br/>Ağustos 1994’te IRA’in geçici ateşkes ilanı ile Temmuz 2005’te askerî mücadeleye son verip bütün silahlarını teslim edeceğini bildirmesi arasında geçen on bir yıldaki çetin pazarlıklar, inişler çıkışlar ve geri dönüşler barış sürecinin ana gövdesini oluştursa bile, silahların susmasına giden yol aslında daha da uzundu... <br/><br/>Bu uzun yolu bilenlerin yazdıklarını okuyorum bir süredir. <br/><br/>Bu yolun hemen her virajında bulunmuş olan Gerry Adams’ın “silah” ile “siyaset” arasındaki dengenin siyasetten yana değişmesi için yaptıklarının hikâyesi türlü şekillerde anlatılabilir ve yorumlanabilir. <br/><br/>Ama okudukça, bu hikâyenin yukarıda aktardığıma benzer birkaç sahnede özetlenebileceği hissine kapılıyorum ben. <br/><br/>Bu sahnelerin her birinde farklı bir şekilde tezahür eden güçlü iradenin, başından sonuna yirmi yılı aşan Kuzey İrlanda Barış Süreci’ne damga vurduğunu düşünüyorum. <br/><br/>Gerry Adams’ın, BBC editörlerinden Mark Devenport’un deyişiyle, “büyük kararların adamı” olmasında, olabilmesinde düğümleniyor belki de bütün mesele. <br/><br/>Ne diyordu Devenport? <br/><br/>“Kimileri için bir nefret objesi, IRA şiddetini mazur göstermeye çalışan birisi Gerry Adams. Kimileri de ona Kuzey İrlanda’nın Nelson Mandela’sı gözüyle bakıyor, temsil ettiği hareketi silahlı mücadeleden siyasete taşımasına rağmen Nobel Barış Ödülü almamasına hayıflanıyor. Ama kesin olan bir şey varsa, o da Gerry Adams’ın büyük kararlar almaktan hiçbir zaman kaçınmadığıdır.” <br/><br/>*** <br/><br/>IRA saflarında savaştığı için 1940’larda cezaevine giren bir babanın on çocuğundan biri olan Gerry Adams, Sinn Fein’in başkanlığına geldiğinde birkaç kez cezaevine girip çıkmıştı ve 35 yaşındaydı. <br/><br/>Bir yıl sonra, Britanya Ordusu’nun önceden haberdar olduğundan şüphelenilen bir saldırıya uğradı; Kraliyet yanlısı bir Protestan paramiliter grup tarafından arabası kurşunlandı, ağır yaralandı. <br/><br/>Ve çok geçmeden, zor kararlarından birini aldı; 1988’de, Katolik milliyetçilerin partisi SDLP’nin lideri John Hume’la “gizli görüşmeler” başlattı. <br/><br/>Adams-Hume gizli görüşmeleri, Adams’ın Londra ve Dublin hükümetleriyle gayrıresmi bir pazarlığa oturmasını sağladı. Britanya ve İrlanda hükümetlerinin “Teröristlerle asla görüşmeyiz” dediği günlerdi bunlar; kapının önüne çıkıp IRA’i ve siyasi kolu Sinn Fein’i “terörist” ilan ediyor, kapının arkasında Sinn Fein lideriyle pazarlık yapıyorlardı. <br/><br/>Adams ise, IRA içinden gelen muhalefete rağmen masadaydı; bu muhalefeti göğüsleyerek masaya gerçekçi talepler getiriyor, karşı tarafın taleplerine makul cevaplar veriyor, bu sayede pazarlığı ilerletiyordu. <br/><br/>Bu pazarlıktan, önce 1994 ateşkesi, dört yıl sonra da Clinton yönetiminin himayesinde sağlanan Belfast Anlaşması çıktı. <br/><br/>*** <br/><br/>Gerry Adams hiçbir zaman IRA üyesi olmadığını, silahlı eylemlere katılmadığını savunuyor. <br/><br/>Ancak hakkında yazılanların büyük bölümü, Britanya güvenlik güçlerinin iddiasına uygun. <br/><br/>İddiaya göre, Gerry Adams da babası gibi militandı ve 1972’de Belfast’taki Kanlı Cuma bombalamaları sırasında IRA saflarında savaşıyordu. <br/><br/>Bu iddia doğru mu bilemiyorum ama okuduklarımdan öğrendiğim şu: Gerry Adams’ın barış için müzakere masasına oturması, siyasete ve siyasetin meşru sınırlarını genişletebileceğine olan inancı sayesinde mümkün oldu. <br/><br/>Nitekim, Sinn Fein’in liderliğine gelmesinden üç yıl sonra, partinin İrlanda Parlamentosu’nu boykot politikasını değiştirmesini sağladı. <br/><br/>Bu karar, partinin bölünmesine yol açtı; kendilerine “Cumhuriyetçi Sinn Fein” diyen grup Adams’ı “satılmışlık”la suçladı. <br/><br/>On bir yıl sonra, 1997’de Sinn Fein’in çoğunluğu bu kez, Kuzey İrlanda’da kurulan yeni Stormont Meclisi’ne girmeye “Birleşik İrlanda idealini torpilliyor” diye karşı çıktı. <br/><br/>Gerry Adams ise Belfast Anlaşması’nın birleşik İrlanda’ya giden yolda anayasal bir mücadeleyi mümkün kılacağını savundu ve bir yıl içinde Sinn Fein’in yüzde 90’ını Stormont Meclisi’nde temsil konusunda ikna etmeyi başardı. <br/><br/>*** <br/><br/>Henüz çekilmemiş filmi biraz daha ileri saralım şimdi; Ocak 2007’de, Kraliyet yanlısı Doğu Belfast’taki bir cenazeye gidelim. <br/><br/>Kalabalık toplanmış; David Ervine gömülüyor. <br/><br/>Ervine, Ulster Gönüllü Gücü’nün (UVF) uzun süre cezaevinde kalmış liderlerinden biri. <br/><br/>1966’da IRA’e savaş açan UVF, çok sayıda masum Katolik’i “IRA’e yataklık ediyor” gerekçesiyle infaz ettiği, birkaç kez Adams’ı da öldürmeye çalıştığı bilinen bir örgüt. <br/><br/>Ve birden... cenaze kalabalığı dalgalanıyor; Batı Belfast’tan gelen adama bakıyor herkes.<br/><br/>David Ervine’ın dul karısına sarılan bu adam, Gerry Adams’dan başkası değil. <br/><br/>Ömrünün son döneminde silahı bırakıp siyaseti savunmuş Ervine’ı “saygıyla uğurlamaya” geldiğini söylüyor. <br/><br/>*** <br/><br/>Bu sahneleri çoğaltabiliriz. <br/><br/>IRA’in tarih olmasını istemeyen, silahından kopamayan, siyasete güvenemeyen, eski düşmanlıkları unutamayan, yaraların ancak intikam almakla iyileşeceğini sanan nice yoldaşına rağmen, Gerry Adams’ın barışa giden yolda zor kararlar alıp uygulamasının örneklerinden uzun bir film yapabiliriz. <br/><br/>Adams’ın 2006’da, IRA’in tarihi boyunca, “meşru saldırı hedefi” saydığı Birleşik Krallık Polis Gücü’nü resmen tanırkenki konuşması bu filmin final sahnesi olabilir, mesela. <br/><br/>Ya da, Ocak 2009’da, IRA’in masum sivillerin de canına kıyması konusunda kendisini sorgulayan üniversite öğrencilerine söylediği şu sözlerle bitirebiliriz hikâyeyi: <br/><br/>“O günlerde Katoliklerin maruz kaldığı olağanüstü baskı ortamında birçoğumuza meşru bile görünmüş olsa, IRA hiçbir şekilde haklı gösterilemeyecek cinayetlerden sorumludur.”</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5534.htm), [web.archive.org (arşiv bağlantısı)](http://web.archive.org/web/20090519015034/http://www.taraf.com.tr:80/makale/5534.htm)
# Atatürk, Tanrı, Gülsüm vesaire...

*Yasemin Çongar 20.05.2009*

<div class="taraf_structure_2col_1zq">
<div class="margen_n">



 <p>Teras kapısının ardına kadar açık kaldığı sıcak gecelerin sabahında, genellikle uzaklardan gelen gemiler uyandırıyor beni; Boğaz’a girmeden önce, kıçlarını Marmara’ya verip şehri süzerek siren çalıyor bazısı, bazısı da Karaköy’e demirlemeye hazır olduğunu haber veriyor sabırsızca. <br/><br/>Dün bütün bir geceyi ayakta geçirip ancak şafak vakti uyuyunca gemileri de es geçmişim; kasıtsız bir kanon halinde söylenen marşların kakofonisine biraz geççe uyandım ki, kızım terastan aşağı yarı beline kadar sarkmış alt sokaktaki Cihangir İlköğretim Okulu’nun 19 Mayıs törenini seyrediyor... <br/><br/>Onu, terasın kenarından uzaklaştırmak için telaşla hamle yaptığımı görünce, “Bak anne” dedi hemen, “Çocuklar Günü’nün adamıyla ilgili bir şeyler söylüyorlar yine.” <br/><br/>Öztürkçeleştirilmiş ve bu sayede, bu tür bütün ezberler gibi kelimelerinin anlamına değil sadece, sesine de yabancılaşarak tekrarlanması garantiye alınmış bir “Gençliğe Hitabe” uğultusu yükseliyordu aşağıdan. <br/><br/>Güldüm. <br/><br/>Atatürk’ün, kızım için, son 23 Nisan’da çat pat duyduklarından mülhem bir “Çocuklar Günü’nün adamı” olarak kalmasına itirazım yok şimdilik. <br/><br/>Kurtuluş Savaşı’nın parça parça uydurulmuş hikâyesini, Atatürk’ün gerçekleri parça parça unutturulmuş hayatını, “inkılâp tarihi” adı altında öğrenip de gerçek sanmasın varsın. <br/><br/>Taze aklı, en azından bir süre daha, cehaletin özgürleştirici etkisinde kalsın. <br/><br/>*** <br/><br/>Zihnimizin o en başlardaki “tabula rasa” halinden daha özgür bir evremiz oldu mu ki bizim? <br/><br/>Gerçeğin ideolojiyle işlenip tanınmaz hale getirilmiş bir versiyonu olan “bilgi” ile henüz kirletilmemiş o “boş levha” cehaleti içinde daha yaratıcı değil miydi zihinlerimiz? <br/><br/>Bilmeyen, eğitilmemiş cahiller olmaktan yanlış bilen zira iyi eğitilmiş cahiller olmaya uzanırken nasıl da daralıp kaldık; görmüyor musunuz, bunalmıyor musunuz? <br/><br/>Devletin makbulünü “matah” sanmaktan, resmî tarihi “olmuş” sanmaktan, bizi içine soktukları kalıbı “kâinat” sanmaktan sıkılmıyor musunuz? <br/><br/>Öyle Türk, öyle Sünni, öyle laik bir kalıp ki bu, bir köşesinden taşsak, diğer köşesine sıkışıyoruz. <br/><br/>Mesela dün, dindarlığını devletin emrettiği gibi yaşamama cesaretini ve becerisini göstermiş bir arkadaşımız, laik cehaletten kurtarabildiği kafasıyla uyarıyordu bizi; ona “hac” denmez, “umre” denir; hac dediğin Kurban Bayramı’na denk düşer diye. <br/><br/>Elif Çakır haklıydı, tabii; yazıişlerinde kalıbın laik köşesine fena sıkışmıştık, laik cehaletimizden utandık. <br/><br/>Ama ben, Elif’le aslında aynı kaderi paylaştığımızı da hissettim, yazısını okurken. <br/><br/>Anladım ki, kalıbının laik köşesini esnetme başarısını gösterirken, Sünni köşesine sıkışınca insan, Tanrı’nın altı gün çalışıp yedinci gün dinlenmesine de “hurafe” deyip geçebiliyor. <br/><br/>“İslam’da yeri yoktur” demek başka... <br/><br/>Elif böyle deseydi, yerden göğe haklıydı, tabii. <br/><br/>Ama İslam’ın da “kutsal kitap” saydığı Tevrat’ın / Eski Ahit’in “Rab gökleri ve yeri altı günde yarattı ve yedinci gün de rahat etti ve dinlendi” diye yazmasını yok sayıp “bir kısım insanlar söylemişlerdi, söylenti yayıla yayıla hurafe oldu, zaten o dinlerin miadı da bu yüzden doldu” diye yazması, duraksattı beni... <br/><br/>“Sünni” bir gazetenin “Sünni” reflekslerine bağlı olmama özgürlüğümüzün kıymetini hatırlattı. <br/><br/>*** <i><br/><br/>Taraf</i>, “Türk, Sünni ve laik” cenderesini zorlayabildiği için farklı bir gazete. <br/><br/>“Türkiye Türklerindir” sanan gazetelerin milliyetçi reflekslerinden âzâde olma ayrıcalığına sahibiz biz. <br/><br/>Atatürk büstünü kırdı diye Gülsüm İnek’i sürgüne gönderen zihniyeti 19 Mayıs’ta sürmanşetten sorgulayabilmemiz bu sayede mümkün. <br/><br/>Kürtleri, gayrımüslimleri “birinci sınıf” vatandaş addetmeyen Anayasa’nın “değişmez” denen maddelerinin değişmesini bu sayede talep edebiliyoruz. <br/><br/>“Tanrı dinlenirken” diye manşet atıp, altına “bazı dinlerin inancına göre” yazmaktan yüksünmememiz de bu sayede. <br/><br/>*** <br/><br/>Dün Danimarka’dan, kalabalık bir grup genç gazeteci gelmişti <i>Taraf</i>’a; konuşuyorduk. <br/><br/>“Bu kadar milliyetçi bir medyanın ortasında, milliyetçi olmamayı nasıl başarıyorsunuz” diye sordular. <br/><br/>“Kemalizmi ‘din’e, Atatürk’ü ‘tanrı’ya dönüştürmüş bir rejimde, hem İslamcı hem kemalist olmamayı nasıl başarıyorsunuz” diye sordular. <br/><br/>Sonra içlerinden biri; “<i>Taraf</i>’ın yazıişlerinde çalışanların dünya görüşleri, dinsel inançları hep aynı mı” diye sordu. <br/><br/>Aklımdan sayarak cevap verdim: <br/><br/>“Bütün arkadaşlarımız genelde daha fazla demokrasi, daha geniş özgürlük ister. Ama içimizden iki kişi inanmış Müslüman; birimiz inanmış Hıristiyan. Aramızda, Tanrı’ya inandığını söyleyen ama ziyadesiyle laik ve dinden kopuk bir ‘kemalist’imiz de var; iki adet Tanrı’ya inançsız anti-kemalistimiz de.” <br/><br/>Akvaryumdaki farklı balık türlerini saydığım hissine kapıldım sonra; gülüverdim. <br/><br/>Danimarkalı gazeteciler de güldüler. <br/><br/>Böyle karşılıklı gülerken anlamadığımı, onlar gidip de Rengin Soysal’ın dünkü <i>Taraf</i>’ta yayımlanan o çok yerinde “melezliğe övgü” yazısını okurken anladım: <br/><br/>Resmî eğitimle kazanılmış cehaletlerimizi herbirimiz farklı yerlerden kırmaya çalışırken birbirimizin cehaletini daha iyi fark edebiliyor, bu sayede kendi cehaletimizle daha kolay yüzleşebiliyoruz sanırım. <br/><br/>Zira “melez” bir gazeteyiz biz. <br/><br/>Ve hayatın başlangıcındaki cehalet gibi, melezliğin de özgürleştirici bir yanı var.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5606.htm), [web.archive.org (arşiv bağlantısı)](http://web.archive.org/web/20090527003852/http://www.taraf.com.tr:80/makale/5606.htm)
# “Eve dönüş”ün ilk istasyonu Mahmur Kampı olabilir

*Yasemin Çongar 22.05.2009*

<div class="taraf_structure_2col_1zq">
<div class="margen_n">



 <p>Devlet, Emre Taner’i evine gönderemedi... <br/><br/>Zira devletin bir beklentisi var. <br/><br/>Bu, PKK’nın silah bırakarak dağdan inmeye razı edilmesine yönelik hazırlıkların ilk sonuçlarının bu yıl içinde alınabileceği beklentisidir. <br/><br/>Ama dikkat; söz konusu hazırlıklardan haberdar kişiler, bir yandan bu beklentiyi doğrularken bir yandan da aynı nefeste, “Aşırı iyimserlik yanlış olur; bu işler çok uzun zaman alır; süreç işlemeye başlasa bile sabote edilebilir; duraksamalar, geriye gidişler yaşanabilir” diyorlar. <br/><br/>Bütün bu uyarıları akılda tutmak, Cumhurbaşkanı Abdullah Gül’ün “İyi şeyler olacak” diye özetlediği beklentiler ve o beklentilerin geri planındaki hazırlıklar üzerine düşünmeye engel değil. <br/><br/>*** <br/><br/>Devlet, Emre Taner’i evine gönderemedi... <br/><br/>Zira 2005’ten bu yana Milli İstihbarat Teşkilatı Müsteşarı olan Taner, PKK’nın dağdan indirilmesine yönelik hazırlıkların da “anahtar” ismi. <br/><br/>5 Aralık 2008’de yine bu sütunda, “Emre Taner bu meseleyi çözebilecek mi” başlıklı bir makalede, “Taner’in, Milli İstihbarat Teşkilatı Müsteşarlığı’nı 2009’da yaş haddinden bırakması öncesinde, PKK’nın dağdan indirilmesine yönelik kapsamlı bir planın işlemeye başladığını görmek istediğini tahmin ediyorum” diye yazmıştım. <br/><br/>Bu satırların yazıldığı tarihten bu yana geçen beş buçuk ay, söz konusu kapsamlı planın işlemeye başlamasına yetmedi. <br/><br/>Ama benim tahminim de değişmedi... <br/><br/>Taner’in görevde kalmasında, PKK’yı silahsızlandırmaya yönelik hazırlıklardaki öncü ve kolaylaştırıcı rolünün belirleyici olduğuna inanıyorum. <br/><br/>Ve Taner’in MİT Müsteşarlığı’nı en erken Aralık 2009’da, bir olasılıkla da nihai bir uzatmayla Haziran 2010’da bırakması öncesinde, PKK’nın dağdan indirilmesine yönelik kapsamlı planın işlemeye başladığını görmek istediğini tahmin ediyorum. <br/><br/>*** <br/><br/>PKK’yı dağdan indirmeye yönelik kapsamlı planın işlemesi, kuşkusuz öncelikle Ankara’ya ve PKK’ya bağlı. <br/><br/>Devlet, dağdan inip silah bırakmaya razı olacak örgüt mensuplarının sadece evlerine dönmeleri için değil, dönünce toplumsal hayata, istihdama ve isterlerse siyasete karışabilmeleri için de yolu açacak bir yasal düzenleme yapabilmeli. <br/><br/>Bunu yaparken, sadece örgüt mensubu olmak suçundan cezaevinde tutulan PKK’lıların da aynı olanağa kavuşmasını sağlamalı. <br/><br/>PKK’nın ise, silahlarını öncelikle süresiz olarak susturmaya, daha sonra da teslim etmeye niyetli olduğunu açıkça ortaya koyması şart. <br/><br/>İki tarafın da, bu yolda ilerleyebilmesi için, Hasan Cemal’in <i>Milliyet</i>’te önceki gün yazdığı gibi, bir tür “diyalog”un, bir dizi gizli görüşmenin sürdürülmesi gerekiyor ve devlet bu gereğin farkında. <br/><br/>Esasen, MİT Müsteşarı Emre Taner bizzat bu diyalogun öncülüğünü yapan yetkili... <br/><br/>Taner’in, daha devletin onları “resmen” muhatap almadığını söylediği ve devlet içindeki bazı birimlerin bu diyaloga karşı çıktığı dönemlerde, Iraklı Kürt yetkililerle başlattığı görüşme trafiği, PKK’yı dağdan indirme planının ana zeminini oluşturmakla kalmamış, PKK’yla dolaylı bir diyalogu da sağlamıştı. <br/><br/>*** <br/><br/>Belki, hiçbir zaman “doğrudan” ve “resmî düzlemde” yürütülmeyecek ya da böyle yürütüldüğü hiçbir zaman kabullenilmeyecek ama bir ucunda devletin diğer ucunda PKK’nın olacağı bir diyalog, örgütü dağdan indirme planının belkemiğini oluşturacaktır; bu kaçınılmaz. <br/><br/>Ancak Ankara ile PKK’nın, planın asıl tarafları ve ana aktörleri olması, yalnız oldukları, süreci tek başlarına götürecekleri anlamına gelmiyor. <br/><br/>Bugün Türk devletinin çok farklı birimlerini birbirine yakın bir noktada buluşturmuş olan “PKK’yı dağdan indirme planı,” eğer işlerse, Irak ve ABD başta olmak üzere, üçüncü tarafların da katılımıyla işleyecek. <br/><br/>Bu üçüncü taraflar, muhtemelen, Avrupa Birliği’ni ve Birleşmiş Milletler’i de kapsayacak. <br/><br/>Planın işlemesi için, uluslararası bir katkının zorunlu olması, işin siyasi dinamiklerinden ziyade fiziksel dinamiklerinden kaynaklanıyor. <br/><br/>PKK’nın dağdan inmeye razı edilmesi kadar, razı edildiği andan itibaren operasyonun sorunsuz yürümesi de, üçüncü tarafların katılımını şart kılıyor. <br/><br/>*** <br/><br/>İşte bu kapsamda, Ankara’da, Washington’da, Erbil’de üzerinde durulan hazırlıklardaki anahtar kelimelerden birini dünkü Milliyet’te Derya Sazak yazdı. <br/><br/>Bu anahtar kelime; Mahmur... <br/><br/>Sazak’ın da yazısında ima ettiği gibi, Kandil’den inmesi durumunda PKK’nın gideceği ilk adresin Mahmur Kampı olması kuvvetle muhtemel. <br/><br/>PKK’lıların silahlarını kime teslim edecekleri ve silahlarını bıraktıktan evlerine dönünceye dek gerekli hazırlıklar ve işlemler tamamlanırken nerede kalacakları sorularına verilen cevaplar henüz kesin değil. <br/><br/>Ama ihtimaller belli... <br/><br/>Örgüt mensuplarının silahlarını, ABD ve/veya Irak güçlerine teslim etmesi; teslim ettikten sonra da Mahmur üzerinden Türkiye’ye dönüş yapması bu ihtimaller arasında en kuvvetli olanı. <br/><br/>Mahmur Kampı’nı himayesinde tutan Birleşmiş Milletler Mülteciler Yüksek Komiserliği’nin de bu geçiş sürecini denetlemek üzere devreye girmesi mümkün. <br/><br/>Tabii, bunun için öncelikle 1990’lardan bu yana Mahmur’da yaşayan 12 bin kadar Türkiyeli Kürt’ün köylerine dönüşünün başlaması gerekiyor. <br/><br/>Önümüzdeki aylarda atılacak adımlardan biri, yıllardır ertelenen Mahmur’u boşaltma planı için start verilmesi olabilir; Derya Sazak’ın da dün bir “ihtimal” olarak yazdığı gibi, “işe Mahmur’dan başlanabilir.” <br/><br/>Böyle bir başlangıç, silahını teslim eden PKK’lıların, evlerine “Kandil’den değil Mahmur’dan dönmesi” anlamına gelecektir. <br/><br/>Başka deyişle, Mahmur bir “ara istasyon” olacaktır ki, bu da hem devletin güvenlik denetimlerini hem de örgüt mensuplarının toplumsal hayata karışmalarını belki bir nebze kolaylaştırabilir. </p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/5639.htm), [web.archive.org (arşiv bağlantısı)](http://web.archive.org/web/20090815102802/http://taraf.com.tr:80/makale/5639.htm)
# Manzara-i umumiye huzur vermiyor

*Yasemin Çongar 27.05.2009*

<div class="taraf_structure_2col_1zq">
<div class="margen_n">



 <p>Alçalıyor güneş; birazdan karşıdaki yarımadanın minarelerine dokunacak. <br/><br/>Akşamüstü, uzatmalı bir birinci sayfa toplantısından sonra, gazetenin baskıya girmesine kısa bir süre kala başlayabiliyorum yazıya. <br/><br/>Gözlerim penceredeki huzurlu manzarada... <br/><br/>Aklım haberlerde. <br/><br/>Gün boyunca yazıişleri masasına ulaşan haberlerin çizdiği memleket manzarası huzur vermiyor. <br/><br/>Bursa’daki Şevket Yılmaz Devlet Hastanesi’nin yoğun bakım ünitesinde yangından ziyade yoğun ihmalden ölen sekiz hasta... <br/><br/>Eski <i>Vakit</i> gazetesi yazarı Hüseyin Üzmez’in cinsel istismarına uğrayan 14 yaşındaki çocuktan istenen üçüncü sağlık muayenesi raporu... <br/><br/>Ve bilim adamı olduğundan hiç şüphe duymayan bir sosyoloji profesörünün itirafları... <br/><br/>Günün üç farklı haberi... <br/><br/>Nedense hepsi de aynı haber gibi geliyor bana. <br/><br/>Hepsi de Türkiye’nin nasıl bir ülke olduğunu anlatıyor çünkü. <br/><br/>Hepsi de manzara-i umumiyeyi tarif ediyor aslında. <br/><br/>Hepsi de, hal-i pür melalimizi özetliyor. <br/><br/>İşte buyurun... <br/><br/>*** <br/><br/>En büyük şehirlerinden birindeki bir devlet hastanesinde yoğun bakımda yatan hastaların bir kat aşağıda çıkan küçük bir yangında ölebildiği bir ülke, Türkiye. <br/><br/>Çünkü tahliye esnasında tam bir kaos yaşanıyor. <br/><br/>Çünkü bir yangın durumunda tahliyenin nasıl gerçekleştirileceğine ilişkin plan program yapılmamış. <br/><br/>Çünkü yangın tatbikatları yeterli sıklıkta gerçekleştirilmemiş; tatbikatlardan gerekli dersler çıkarılmamış. <br/><br/>Ve dahası, şehirdeki diğer hastanelerin yoğun bakım üniteleri hemen devreye giremiyor. <br/><br/>Çünkü sayıları ve kapasiteleri yetersiz... <br/><br/>Yangın değil, duman olduğu açıklanıyor birçok hastanın ölüm sebebinin... <br/><br/>Çünkü hastanenin hastaları korumayı sağlayacak bir havalandırma sistemi yok. <br/><br/>Ve çünkü hastanenin elektrik kabloları, yanınca duman çıkarmaması gereken özel bir maddeyle kaplı değil. <br/><br/>Çünkü o özel kablolar pahalı. <br/><br/>Yoğun bakımda solunum desteğine bağlı yaşayan hastalar ölüyor ilk olarak. <br/><br/>Çünkü yangında elektrikler kesiliyor. <br/><br/>Çünkü solunum destek üniteleri elektriksiz çalışmıyor. <br/><br/>Çünkü hastanenin böyle bir durumda devreye girebilecek konum ve kapasitede jeneratörleri yok. <br/><br/>Çünkü burası Türkiye. <br/><br/>*** <br/><br/>Ve cinsel istismara uğrayan 14 yaşındaki bir kız çocuğunun adaleti aramak için gittiği mahkemede tam bir ruhsal işkence yaşamasının önüne geçmeyen bir ülke, Türkiye. <br/><br/>Çünkü 26 Nisan 2008’de yaşanan cinsel istismar olayından on dört ay sonra mağdurenin yeni bir Adli Tıp Raporu alması gerekebiliyor. <br/><br/>Çünkü geçen yılın temmuzunda hazırlanan ilk raporda, mağdurenin ağır depresyon geçirdiğinin ve intihar eğilimi olduğunun belirtilmiş olması kimsenin pek umurunda değil. <br/><br/>Çünkü geçen yılın eylülünde, İstanbul Adli Tıp Kurumu’nun mahkemenin istemiyle yaptığı muayene sonrası verdiği rapor, mağdurenin ruh ve beden sağlığının hiç bozulmadığı yönünde. <br/><br/>Çünkü Adli Tıp Kurumu, bu raporla sanık Hüseyin Üzmez’i kurtarmaya çalıştı. <br/><br/>Kamuoyu tepkisi olmasa, kurtarabilecekti belki de... <br/><br/>Ama tepki vardı ve mahkemeyi yeni bir rapor istemeye yöneltti. <br/><br/>Ve mağdure bir kez daha Adli Tıp’a gitti. <br/><br/>Ama rapor alamadı. <br/><br/>Çünkü muayenesinin yapılacağı gün sorumlu çocuk psikiyatristi görevinden istifa etti. <br/><br/>Çünkü kurumun mağdureye ikinci kez, “ruh sağlığı etkilenmemiştir” raporu vereceğini düşünüyordu; üzerinde bu yönde baskı hissediyordu. <br/><br/>İstifa nedeniyle Adli Tıp Raporu tamamlanamadı; mağdureye ise bu kez “panik bozukluk” teşhisi kondu ve ilaç tedavisi önerildi. <br/><br/>Ve 14 yaşındaki kız çocuğu gelecek ay üçüncü kez Adli Tıp’a gidecek; yine birçok testten geçecek. <br/><br/>Çünkü o kendisine cinsel istismarda bulunan ihtiyar bir yazardan şikâyetçi. <br/><br/>Ve burası Türkiye. <br/><br/>*** <br/><br/>Ve burası, kendisini bilim adamı sayan ve öyle de kabul gören bir sosyoloji profesörünün, resmî ideolojiyi bir dinsel inançmışçasına kimliğinin ayrılmaz parçası olarak benimsediğini söyleyebildiği ve bu durumun doğallığını, vazgeçilmezliğini, sorgulanamazlığını hiç tereddütsüz savunabildiği bir ülke... <br/><br/>İşte buyurun, Emre Kongar’ın <i>NTVMSNBC</i>’de Yasemin Arpa’ya söyledikleri: <br/><br/>“Ben önce demokratım, ondan sonra da sosyal demokratım; nokta. Bu kadar basit. Bu neleri içeriyor? Önce demokrat, sonra sosyal demokrat olmak, genel kimlikleri dışlamıyor. Yani tabii ki Türküm, tabii ki Müslümanım, tabii ki Atatürkçüyüm. Tabii ki bir anlamda Batılılaşan bir Ortadoğu ülkesinin vatandaşıyım... Bunları hiçbir zaman sorgulamadım ki... Yani ben Müslüman olayım mı, olmayayım mı; ben Atatürkçü olayım mı olmayayım mı... Ben bunları hiçbir zaman sorgulamadım. İnsan doğduğu ailenin vazgeçilmez kimliğiyle büyüyor. Kendi tercihleri değil ki... Ama benim kendime biçtiğim hedef ve kimlik, önce demokrat, ondan sonra sosyal demokrat olmak.” <br/><br/>Yoruma hacet var mı? <br/><br/>Türkiye’de manzara-i umumiyeye bakıp huzur duymak mümkün mü?</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5734.htm), [web.archive.org (arşiv bağlantısı)](http://web.archive.org/web/20090602170435/http://www.taraf.com.tr:80/makale/5734.htm)
# Apo, PKK’yı çatışmasız alanlara çekmeli

*Yasemin Çongar 03.06.2009*

<div class="taraf_structure_2col_1zq">
<div class="margen_n">



 <p>Diyarbakır Milletvekili İhsan Arslan, Kürt meselesinde hükümet partisi içindeki en makul seslerin başında geliyor. <br/><br/>Aynı zamanda, Başbakan Erdoğan’a yakın bir siyasetçi olan İhsan Arslan dün Kuzey Irak’taki Kürdistan Haber Ajansı’na yine makul ve bence, başta Abdullah Öcalan olmak üzere PKK’nın lider kadrosunun mutlaka kulak vermesi gereken önemde açıklamalar yaptı. <br/><br/>Arslan’ın uzun demecinde şu mesajlar öne çıkıyor: <br/><br/>• Kürt sorununun çözümü için Cumhurbaşkanı, Başbakan, Genelkurmay, medya ve sermaye arasında zımni ve açık bir mutabakat var. <br/><br/>• Hükümet, Güneydoğu’da dağlara yazılan “Ne mutlu Türküm diyene” yazılarının silinmesi; Kürtçe köy isimlerinin iadesi; Kürdoloji enstitüleri kurulması gibi basit ve iyileştirici adımları yakında atabilir. <br/><br/>• Başbakan Erdoğan, DTP lideri Ahmet Türk ile yakında görüşebilir. Zaten daha önce de görüşecekti ama tam o sırada Lice ve Hakkâri’de 10 askerin şehit olması bu görüşmeyi erteletti. <br/><br/>• Bugün sayısı 50-60 bine varan insan kaybı var ve dağlarda sayısı 4-5 bini bulan bir silahlı güç var. Bunların hiçbiri keyiften dağa çıkmadı. Şimdi inmelerinin makul gerekçelerini oluşturmamız gerekiyor. <br/><br/>• PKK’nın şunu çok iyi hesap ettiği kanaatindeyim; silahlı mücadeleyle ulaşabileceği azami noktaya bugün gelmiştir, bundan öte silahla yapacağı bir şey yoktur. <br/><br/>• PKK’nın ateşkesi vadelere bağlaması yanlıştır. Ben silahı hemen bıraksın demiyorum ama mademki Türk tarafı çözmek için irade beyanında bulunuyor, o zaman PKK’nın da “Ben buna fırsat tanımalıyım, bila kayd u şart ateşi kesiyorum” demesi lazım. Süresiz ateşi kesmeli ki burası da rahat çalışsın. <br/><br/>*** <br/><br/>İhsan Arslan’ın bahsettiği “çözüm mutabakatı” daha önce Cumhurbaşkanı Gül’ün kamuoyuyla paylaştığı izlenimle de uyumlu. <br/><br/>Kaldı ki, gerek hükümet gerek sivil bürokrasi içinde Kürt meselesinin adını başından itibaren doğru koyan ve barışçı çözüme inanan kişilerle konuşunca aynı şeyi işitiyorum: <br/><br/>“Asker de değişti,” diyorlar, “ordunun tepesinin çözüm fikrine eskiden hiç olmadığı kadar yakın bir duruş gösterdiğini” samimiyetle söylüyorlar. <br/><br/>Bu izlenimi yüzde yüz doğrulayan bir tavrın, bölgede Türk Silahlı Kuvvetleri tarafından her zaman gösterildiğini söylemek zor. <br/><br/>PKK’lılara yönelik operasyonlar, yılın ilk üç ayındaki durgun dönemden sonra, yerel seçimler biter bitmez yeniden başlatıldı. <br/><br/>Nitekim HPG Anakarargâhı bu konudaki son açıklamasında, mart sonundan beri ordu tarafından 52 operasyon yapıldığını, bunların 20’sinde “zorunlu çatışma” yaşandığını ve 35 örgüt mensubunun hayatını kaybettiğini duyurdu. <br/><br/>HPG’nin verdiği bu rakamlar, Etyen Mahçupyan’ın da iki gün önce yazdığı gibi, Türk Silahlı Kuvvetleri’nin “çatışmasız” dönemi uzatmak yönünde gerekli siyasi irade ve kararlılığı her zaman göstermediğini ortaya koyuyor. <br/><br/>Bununla birlikte, Gül’ün, Arslan’ın bahsettiği ve bizim Ankara’daki başka kaynaklardan da işittiğimiz “çözüm mutabakatı,” ordunun kurmay kademesinin artık silahsız çözüme açıkça direnmediğini; yeni bir “eve dönüş” düzenlemesi ve PKK ile gayrıresmî ve dolaylı diyalog dahil çeşitli yolları kullanarak çözümün denenmesi noktasına yaklaştığını gösteriyor. <br/><br/>Diğer yandan, PKK da son olarak bir buçuk ay daha uzattığı “eylemsizlik” kararını, geçen haftalarda sadece “meşru müdafaa” ya da “zorunlu çatışma” sayılabilecek eylemlerle değil, Lice ve Çukurca’daki mayınlı tuzaklarda olduğu gibi planlı ve savunmadan ziyade misilleme amaçlı saldırılarla da bozdu. <br/><br/>Her bozuşunda da, ordunun “çözüm mutabakatı”nın gerektirdiği çatışmasızlık durumunu dinamitleyen operasyonları için yeni bir gerekçe yaratmış oldu. <br/><br/>Ahmet Türk’ü, Çukurca saldırısını cesaret ve samimiyetle eleştirmeye yönelten de, bu durumdu. <br/><br/>İhsan Arslan’ın, PKK’yı “vadelere bölünmemiş, kayıtsız şartsız bir ateşkes” ilan etmeye çağırması da, bence esasen bu dalaşmanın yani iki tarafın da “silahsız çözüm” konusunda hevesli olmayan unsurlarına daha fazla kan akıtma imkânı tanınmasının önünü kesme amaçlıdır. <br/><br/>PKK liderleri eğer, silahsız çözüm konusunda samimi iseler, mutlaka örgütün dağ kadrosuna –tıpkı Ahmet Türk’ün yaptığı gibi- elini tetikten çekme çağrısı yapmalılar. <br/><br/>İhsan Arslan, PKK için “Ben silahı hemen bıraksın demiyorum” derken haklıdır, gerçekçidir. <br/><br/>Ama silahın bırakılabileceği koşulların oluşması için, bunun konuşulabilmesi ve evet, PKK’nın bugün savunduğu fikirleri, şu ya da bu ad altında, siyasi alanda dile getirmesinin yolunun açılabilmesi için önce ellerin tetikten çekilmesi şarttır. <br/><br/>Bunu, uzun süreli ve inandırıcı bir şekilde yapabilmenin yolu da açık. <br/><br/>Her an bir “meşru müdafaa” ya da “zorunlu çatışma” ya da “misilleme” eylemine imkân verecek karşılaşmaların yaşanmasını önlemek gerekiyor. <br/><br/>Bu da, Ahmet Altan’ın daha önce birçok kez yazdığı, dün de Hasan Cemal’in vurguladığı gibi, PKK’nın silahlı birliklerini “çatışma alanı dışına” çekmesiyle sağlanabilir. <br/><br/>PKK, HPG’nin son açıklamasındaki gibi her an “zorunlu” olarak bozulabileceği hissedilen bir “eylemsizlik” yerine, Türk tarafında da, Kürt tarafında da barış isteyen herkesin inanacağı ve savunacağı bir “çatışma alanı dışına kayma” kararı alsa, alabilse, Türk Silahlı Kuvvetleri’nin silahsız çözümün gerektirdiği hukuki ve siyasi düzenlemelerin önünde engel oluşturmama sorumluluğu da artacak ve bu sorumluluk barış isteyen herkes tarafından orduya, bugün olduğundan çok daha kolay, çok daha yüksek sesle hatırlatılacaktır. <br/><br/>*** <br/><br/>Böyle bir çatışmasızlık ortamı, İhsan Arslan’ın da belirttiği gibi, Erdoğan-Türk görüşmesinin yolunu açar. <br/><br/>O durumda, Erdoğan ve Türk bir defalık hasbıhalle sınırlı kalmayacak, “silahsız çözüm”ün ayrıntılarını ele alabilecekleri uzun bir diyalogun da kapısını aralayabileceklerdir. <br/><br/>PKK’nın bu dönemde, inandırıcı bir çatışmasızlık politikası uygulaması halinde, <i>Taraf</i>’ın 12 mayısta manşetten önerdiği, bir kısmını İhsan Arslan’ın da “Hükümetin niyeti var” diyerek duyurduğu “20 küçük dev adım” benzeri güven artırıcı önlemlerin önü de açılır. <br/><br/>Üstelik Ergenekon’un yargılandığı, kamuoyunun bilinç ve duyarlılığının çok daha yüksek olduğu bu dönemde, ciddi bir PKK ateşkesini bozmaya yönelik olası provokasyonlar, devletin ya da derin devletin içinden gelecek olası eylemler geçmiştekine kıyasla çok daha sert muhalefet görür, çok daha kolay deşifre olur. <br/><br/>Tüm bu nedenlerle, son sözüm bir önceki yazımın başlığıyla aynı olacak: <br/><br/>Apo, Ahmet Türk’ün çağrısını yinelemeli; örgütüne “elini tetikten çek” demeli ve ellerin tetiğe gitmemesini garantileyecek kuvvet kaydırmaları için talimat vermelidir.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5863.htm), [web.archive.org (arşiv bağlantısı)](http://web.archive.org/web/20090607120115/http://www.taraf.com.tr:80/makale/5863.htm)
# Apo, PKK’yı çatışmasız alanlara çekmeli

*Yasemin Çongar 03.06.2009*

<div class="taraf_structure_2col_1zq">
<div class="margen_n">



 <p>Diyarbakır Milletvekili İhsan Arslan, Kürt meselesinde hükümet partisi içindeki en makul seslerin başında geliyor. <br/><br/>Aynı zamanda, Başbakan Erdoğan’a yakın bir siyasetçi olan İhsan Arslan dün Kuzey Irak’taki Kürdistan Haber Ajansı’na yine makul ve bence, başta Abdullah Öcalan olmak üzere PKK’nın lider kadrosunun mutlaka kulak vermesi gereken önemde açıklamalar yaptı. <br/><br/>Arslan’ın uzun demecinde şu mesajlar öne çıkıyor: <br/><br/>• Kürt sorununun çözümü için Cumhurbaşkanı, Başbakan, Genelkurmay, medya ve sermaye arasında zımni ve açık bir mutabakat var. <br/><br/>• Hükümet, Güneydoğu’da dağlara yazılan “Ne mutlu Türküm diyene” yazılarının silinmesi; Kürtçe köy isimlerinin iadesi; Kürdoloji enstitüleri kurulması gibi basit ve iyileştirici adımları yakında atabilir. <br/><br/>• Başbakan Erdoğan, DTP lideri Ahmet Türk ile yakında görüşebilir. Zaten daha önce de görüşecekti ama tam o sırada Lice ve Hakkâri’de 10 askerin şehit olması bu görüşmeyi erteletti. <br/><br/>• Bugün sayısı 50-60 bine varan insan kaybı var ve dağlarda sayısı 4-5 bini bulan bir silahlı güç var. Bunların hiçbiri keyiften dağa çıkmadı. Şimdi inmelerinin makul gerekçelerini oluşturmamız gerekiyor. <br/><br/>• PKK’nın şunu çok iyi hesap ettiği kanaatindeyim; silahlı mücadeleyle ulaşabileceği azami noktaya bugün gelmiştir, bundan öte silahla yapacağı bir şey yoktur. <br/><br/>• PKK’nın ateşkesi vadelere bağlaması yanlıştır. Ben silahı hemen bıraksın demiyorum ama mademki Türk tarafı çözmek için irade beyanında bulunuyor, o zaman PKK’nın da “Ben buna fırsat tanımalıyım, bila kayd u şart ateşi kesiyorum” demesi lazım. Süresiz ateşi kesmeli ki burası da rahat çalışsın. <br/><br/>*** <br/><br/>İhsan Arslan’ın bahsettiği “çözüm mutabakatı” daha önce Cumhurbaşkanı Gül’ün kamuoyuyla paylaştığı izlenimle de uyumlu. <br/><br/>Kaldı ki, gerek hükümet gerek sivil bürokrasi içinde Kürt meselesinin adını başından itibaren doğru koyan ve barışçı çözüme inanan kişilerle konuşunca aynı şeyi işitiyorum: <br/><br/>“Asker de değişti,” diyorlar, “ordunun tepesinin çözüm fikrine eskiden hiç olmadığı kadar yakın bir duruş gösterdiğini” samimiyetle söylüyorlar. <br/><br/>Bu izlenimi yüzde yüz doğrulayan bir tavrın, bölgede Türk Silahlı Kuvvetleri tarafından her zaman gösterildiğini söylemek zor. <br/><br/>PKK’lılara yönelik operasyonlar, yılın ilk üç ayındaki durgun dönemden sonra, yerel seçimler biter bitmez yeniden başlatıldı. <br/><br/>Nitekim HPG Anakarargâhı bu konudaki son açıklamasında, mart sonundan beri ordu tarafından 52 operasyon yapıldığını, bunların 20’sinde “zorunlu çatışma” yaşandığını ve 35 örgüt mensubunun hayatını kaybettiğini duyurdu. <br/><br/>HPG’nin verdiği bu rakamlar, Etyen Mahçupyan’ın da iki gün önce yazdığı gibi, Türk Silahlı Kuvvetleri’nin “çatışmasız” dönemi uzatmak yönünde gerekli siyasi irade ve kararlılığı her zaman göstermediğini ortaya koyuyor. <br/><br/>Bununla birlikte, Gül’ün, Arslan’ın bahsettiği ve bizim Ankara’daki başka kaynaklardan da işittiğimiz “çözüm mutabakatı,” ordunun kurmay kademesinin artık silahsız çözüme açıkça direnmediğini; yeni bir “eve dönüş” düzenlemesi ve PKK ile gayrıresmî ve dolaylı diyalog dahil çeşitli yolları kullanarak çözümün denenmesi noktasına yaklaştığını gösteriyor. <br/><br/>Diğer yandan, PKK da son olarak bir buçuk ay daha uzattığı “eylemsizlik” kararını, geçen haftalarda sadece “meşru müdafaa” ya da “zorunlu çatışma” sayılabilecek eylemlerle değil, Lice ve Çukurca’daki mayınlı tuzaklarda olduğu gibi planlı ve savunmadan ziyade misilleme amaçlı saldırılarla da bozdu. <br/><br/>Her bozuşunda da, ordunun “çözüm mutabakatı”nın gerektirdiği çatışmasızlık durumunu dinamitleyen operasyonları için yeni bir gerekçe yaratmış oldu. <br/><br/>Ahmet Türk’ü, Çukurca saldırısını cesaret ve samimiyetle eleştirmeye yönelten de, bu durumdu. <br/><br/>İhsan Arslan’ın, PKK’yı “vadelere bölünmemiş, kayıtsız şartsız bir ateşkes” ilan etmeye çağırması da, bence esasen bu dalaşmanın yani iki tarafın da “silahsız çözüm” konusunda hevesli olmayan unsurlarına daha fazla kan akıtma imkânı tanınmasının önünü kesme amaçlıdır. <br/><br/>PKK liderleri eğer, silahsız çözüm konusunda samimi iseler, mutlaka örgütün dağ kadrosuna –tıpkı Ahmet Türk’ün yaptığı gibi- elini tetikten çekme çağrısı yapmalılar. <br/><br/>İhsan Arslan, PKK için “Ben silahı hemen bıraksın demiyorum” derken haklıdır, gerçekçidir. <br/><br/>Ama silahın bırakılabileceği koşulların oluşması için, bunun konuşulabilmesi ve evet, PKK’nın bugün savunduğu fikirleri, şu ya da bu ad altında, siyasi alanda dile getirmesinin yolunun açılabilmesi için önce ellerin tetikten çekilmesi şarttır. <br/><br/>Bunu, uzun süreli ve inandırıcı bir şekilde yapabilmenin yolu da açık. <br/><br/>Her an bir “meşru müdafaa” ya da “zorunlu çatışma” ya da “misilleme” eylemine imkân verecek karşılaşmaların yaşanmasını önlemek gerekiyor. <br/><br/>Bu da, Ahmet Altan’ın daha önce birçok kez yazdığı, dün de Hasan Cemal’in vurguladığı gibi, PKK’nın silahlı birliklerini “çatışma alanı dışına” çekmesiyle sağlanabilir. <br/><br/>PKK, HPG’nin son açıklamasındaki gibi her an “zorunlu” olarak bozulabileceği hissedilen bir “eylemsizlik” yerine, Türk tarafında da, Kürt tarafında da barış isteyen herkesin inanacağı ve savunacağı bir “çatışma alanı dışına kayma” kararı alsa, alabilse, Türk Silahlı Kuvvetleri’nin silahsız çözümün gerektirdiği hukuki ve siyasi düzenlemelerin önünde engel oluşturmama sorumluluğu da artacak ve bu sorumluluk barış isteyen herkes tarafından orduya, bugün olduğundan çok daha kolay, çok daha yüksek sesle hatırlatılacaktır. <br/><br/>*** <br/><br/>Böyle bir çatışmasızlık ortamı, İhsan Arslan’ın da belirttiği gibi, Erdoğan-Türk görüşmesinin yolunu açar. <br/><br/>O durumda, Erdoğan ve Türk bir defalık hasbıhalle sınırlı kalmayacak, “silahsız çözüm”ün ayrıntılarını ele alabilecekleri uzun bir diyalogun da kapısını aralayabileceklerdir. <br/><br/>PKK’nın bu dönemde, inandırıcı bir çatışmasızlık politikası uygulaması halinde, <i>Taraf</i>’ın 12 mayısta manşetten önerdiği, bir kısmını İhsan Arslan’ın da “Hükümetin niyeti var” diyerek duyurduğu “20 küçük dev adım” benzeri güven artırıcı önlemlerin önü de açılır.<br/><br/>Üstelik Ergenekon’un yargılandığı, kamuoyunun bilinç ve duyarlılığının çok daha yüksek olduğu bu dönemde, ciddi bir PKK ateşkesini bozmaya yönelik olası provokasyonlar, devletin ya da derin devletin içinden gelecek olası eylemler geçmiştekine kıyasla çok daha sert muhalefet görür, çok daha kolay deşifre olur. <br/><br/>Tüm bu nedenlerle, son sözüm bir önceki yazımın başlığıyla aynı olacak: <br/><br/>Apo, Ahmet Türk’ün çağrısını yinelemeli; örgütüne “elini tetikten çek” demeli ve ellerin tetiğe gitmemesini garantileyecek kuvvet kaydırmaları için talimat vermelidir.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5865.htm), [web.archive.org (arşiv bağlantısı)](http://web.archive.org/web/20090727065940/http://www.taraf.com.tr:80/makale/5865.htm)
# Obama sizi “cesur yeni dünya”ya çağırıyor

*Yasemin Çongar 05.06.2009*

<div class="taraf_structure_2col_1zq">
<div class="margen_n">



 <p>“Ben sadece İslam âlemine seslenmek istemiyorum. Ben aynı zamanda Müslüman bir sesle konuşmak istiyorum.” <br/><br/>Barack Obama, Kahire’de yaptığı konuşmayı hazırlamakta kendisine yardımcı olan uzmanları, geçtiğimiz haftalarda birkaç kez bu sözlerle uyarmış. <br/><br/>Konuşmasının “yukarıdan ve dışarıdan” bir ton taşımamasını, İslam’ı ötekileştirmemesini, “yedi milyon Müslüman’ın da ülkesi” olan Amerika’nın İslam’a yabancı olmadığını vurgulamasını özellikle istemiş. <br/><br/>Babası Kenyalı bir Müslüman, göbek adı da Hussein olan ABD Başkanı, dün Kahire’de “selamünaleyküm” diye başlayıp Kur’an-ı Kerim’den ayetlerle süslediği ve Hazreti Muhammed’in adını “peace be upon him” yani “sallallahü aleyhi vesellem” diyerek andığı konuşmasında, bence bunu başardı. <br/><br/>İslam âlemine “siz” ve “biz” ayrımı yapmadan, “yukarıdan ve dışarıdan” değil, “içeriden” bir sesle hitap ederek, Amerika ile İslam ve Batı ile İslam arasında “yeni bir başlangıç” yolunda dev bir adım attı. <br/><br/>*** <br/><br/>Şundan eminim; bugün dünyanın dört yanında bu dev adımı alkışlayan yazılar okuyacaksınız. <br/><br/>Ama Obama’nın Kahire konuşmasının bence “devrimci” olan ve Türkiye’yi de doğrudan ilgilendiren yönü, bu dev adımdan ibaret değildi. <br/><br/>Obama dün daha fazlasını başardı; dünyaya giderek egemen olacağını umduğum yeni bir zihniyetin belki de ilk büyük konuşmalarından birini yaptı. <br/><br/>Bence sadece Müslümanlara değil, yeni bir dünyaya, yeni bir çağa ve onun gereği olan yeni bir zihniyete de “selamünaleyküm” dedi. <br/><br/>Obama’nın konuşması, sadece Amerika/Batı ile İslam arasındaki değil, aynı zamanda, gerek Batı’nın ve İslam’ın kendi içindeki ilişkiler açısından, gerekse bir bütün olarak dünya düzeni açısından yeni bir yaklaşımın yapıtaşlarını ortaya koydu. <br/><br/>Bu, küresel bir yaklaşımdır. <br/><br/>Obama’nın konuşmasının bence en önemli bölümleri, bu küresel yaklaşımı olabilecek en iyi biçimde özetleyen ve Amerikan resmî politikası açısından “devrim” niteliği taşıyan temel bir mesajda odaklandığı yerlerdi. <br/><br/>“Bir ülkede mali sistem sarsılınca bütün dünya bunun etkisini hissediyor. Bir ülkede bir grip virüsü ortaya çıkınca bu bütün dünyayı tehdit ediyor...” örnekleriyle, bugünün dünyasında her devletin, her toplumun, her bireyin birbirine artan bağımlılığını vurguladı Obama ve “Tek bir ülkeyi, tek bir cemaati öne çıkaran bir düzen yok olmaya mahkûmdur” dedi. <br/><br/>Bu cümleyi, “Amerikan İmparatorluğu”nun mezar taşına yazabilirsiniz. <br/><br/>Bu cümleyi, küreselleşmenin yeni siyasetinin doğum kâğıdına yazabilirsiniz. <br/><br/>*** <br/><br/>Obama ziyadesiyle zeki bir adam. <br/><br/>Cümlelerle her şeyin değişmeyeceğini dün kendisi de teslim etti. <br/><br/>“Bu konuşmamın çok reklamı yapıldı ama bir konuşmayla bir şey değişmez. Bu iş kelimelerle olmaz, cesur davranırsak olur” deyip sadece İslam âlemini değil, bütün dünyayı yeni bir yaklaşımın gereklerini sözden eyleme dökmeye davet etti. <br/><br/>“Benim Amerikan Başkanı olarak sorumluluğum,” dedi, “İslam’a ilişkin olumsuz yargılarla, klişelerle nerede olursa olsun mücadele etmektir.” <br/><br/>11 Eylül sonrası Amerikan politikaları konusunda nedamet getirirken de, İsrail-Filistin meselesine ve İran’ın nükleer arayışına değinirken de, pişmanlığı ve niyeti eyleme dönüştürme kararlılığını sergiledi. <br/><br/>“11 Eylül’ün muazzam travmasının Amerika’yı kendi değerlerinden uzaklaştırdığını” hatırlatmakla kalmadı, işkenceyi kesinkes yasakladığını, Guantanamo Cezaevi’ni kapattıracağını, “bir tercih savaşı” için girdikleri Irak’tan tümüyle çekileceklerini, bir “mecburiyet savaşı” için girdikleri Afganistan’da kalıcı olmayacaklarını da söyledi. <br/><br/>İsrail ile Filistinlilerden değil, “İsrail ile Filistin”den söz etti. <br/><br/>Böylece, bir Amerikan Başkanı ilk kez “iki devlet” politikasını bu kadar samimi, bu kadar bugüne ait bir hedef olarak ortaya koymuş; “İsrail ve Filistin’in var olma hakkını” aynı cümlede, eşit vurguyla savunmuş oldu. <br/><br/>İran’ın nükleer silah sahibi olmasına karşı çıkarken, bölgede başka ülkelerin (İsrail’in) bu silaha sahip olmasının yanlışlığını da kabul etti ve yine “devrimci” bir mesajla, “Ben bütün ülkelerin nükleer silahtan arınacağı bir dünya istiyorum” dedi. <br/><br/>*** <br/><br/>Obama’yı dinlerken, “işleri çok zor” diye düşündüm. <br/><br/>Küreselleşmeyi bu kadar iyi anlayan ve onun gereği olan “cesur yeni dünya”nın gereklerini yapmaya bu kadar hazır görünen bir adam Beyaz Ev’de otururken birçok grubun işi artık zor. <br/><br/>Mesela, Yahudi düşmanlığını, Amerikan düşmanlığını din bellemiş radikallerin işi Bush döneminde olduğundan çok daha zor bugün. <br/><br/>Ama İslam düşmanı Hıristiyan radikallerinin, Siyonist şahinlerin işi de zor... <br/><br/>Çünkü her iki grubun da karşısında, “Yahudi yerleşimleri dursun” diyen, “Gazze’de, Batı Şeria’daki insanlık dramı, İsrail’in çıkarına değil” diyen ama aynı konuşmada, Holokost’ta kurban giden altı milyon Yahudi’yi anan, bu kıyımı yok saymanın saçmalığını ifade eden, Filistinlilerin yurdundan edilmesini yüzyıllarca Yahudilere yapılan zulümden ayrı tutmayan bir adam var. <br/><br/>Ve o adam, Amerika’yı yönetiyor. <br/><br/>Aynı şekilde, başörtülü kızları üniversiteye sokmamakta direnen laikçi, Kemalist güruhu da zor günler bekliyor bence.<br/><br/>Avrupa’da Müslüman azınlığa “ikinci sınıf” gözüyle bakan, Türkiye’yi Avrupa Birliği’ne almak istemeyen Hıristiyan kulüpçülerin de işi kolay değil. <br/><br/>Ve güya “İslam” adına, adaleti, kadın-erkek eşitliğini, toplumsal iradenin iktidara taşınmasını ve kalıcı bir barışı imkânsız kılan radikaller de çok zorlanacaklar. <br/><br/>Zira karşılarında, “Benim devletim kadınların hicab hakkını savunmak için mahkemeye gitmiştir” ve “Başörtülü kadın başı açık kadından daha az eşit değildir” derken, “Kadınlara nasıl giyineceklerini emretmemeliyiz. Her kadın her erkek gibi eğitim hakkına sahiptir. Geleneksel yaşamak isteyen kadınlara da bir şey diyemeyiz ama bu onların tercihi olmalı” da diyebilen bir adam var. <br/><br/>Ve o adam, demokrasiyi, “Bunu empoze edemem ama halk iradesinin yönetimi belirlemesini her yerde sonuna kadar savunurum” diyor; hukuk devletinden, şeffaflıktan, eşitlikten söz açınca, “Bunlar Amerikan idealleri değil, bunlar insan hakkı” diye cümleyi noktalıyor. <br/><br/>O adamın adı Barack Hussein Obama. <br/><br/>O adam Amerikan Başkanı.<br/><br/>Ve o adamın işaret ettiği “cesur yeni dünya”da demokrasi düşmanları çok zorlanacaklar.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5889.htm), [web.archive.org (arşiv bağlantısı)](http://web.archive.org/web/20090814184254/http://www.taraf.com.tr:80/makale/5889.htm)
# Kadıköylü olmanın dayanılmaz kokuları

*Yasemin Çongar 10.06.2009*

<div class="taraf_structure_2col_1zq">
<div class="margen_n">



 <p>İlk kumdan kalelerimi Caddebostan Plajı’nda yaptım ben. <br/><br/>Faytona binip giderdik. <br/><br/>O zamanlar Erenköy’de otururdu anneannem. <br/><br/>Kızıltoprak’taki eski ahşap köşk yıkılıyordu. <br/><br/>Köşkü hayal meyal hatırlıyorum; bahçesinde dut ağaçları vardı. <br/><br/>Elimi, o bahçede yalamıştı... <br/><br/>Süt beyazı bir kuzu; sonra yok oluverdi; hayatımdan ilk kayıp gidenlerden biriydi. <br/><br/>Köşkün yerini bir aile apartmanı aldı. <br/><br/>İki teyzem ve kuzenlerimin bir bölümü hâlâ o apartmanda oturur. <br/><br/>Hayır, ben Kadıköylü değilim. <br/><br/>* * * <br/><br/>Ben Kadıköylü değilim. <br/><br/>Kadıköy hep “varılan” bir yer oldu benim için. <br/><br/>Trende geçen bir gecenin mahmurluğundan ancak Hardarpaşa Garı’nın kapısında denizi ve martıları görünce uyanabildiğim o çocukluk seyahatlerindeki gibi... <br/><br/>Varılan, bir süre kalınan, sonra veda edilen bir yer. <br/><br/>Ankara’dan ya da adı dilimize yabancı şehirlerden kalkıp gelinen bir yer. <br/><br/>Ve tabii, İstanbul’dan... <br/><br/>Zira karşıya geçmekten “İstanbul’a gitmek” diye söz ederdi benim Kadıköylü anneannem. <br/><br/>Ben Kadıköy’ü, “İstanbul’un sayfiyesi” sanarak severdim. <br/><br/>Kumdan kaleler yapılan plajlarıyla, dut ağaçlarıyla, muhteşem rıhtımıyla ve güneşi İstanbul’un kalbinde batıran manzarasıyla tatil yapılırdı Kadıköy’de; yaşanmazdı. <br/><br/>Ev için, iş için, düzenli hayat için İstanbul vardı; başka şehirler vardı. <br/><br/>* * * <br/><br/>Bazı şeyler değişmiyor. <br/><br/>Hâlâ Kadıköy’de oturmuyorum. <br/><br/>Ve Kadıköy’de oturan ailem hâlâ “İstanbul”a mesafeli biraz... <br/><br/>O aileye inat, Kadıköy’ün takımını tutmadım; hayır, asla. <br/><br/>Ve tuttuğum takımın mahallesinde, “ikinci bir Cihangir cumhuriyeti mümkün” sanarak yaşamaktan memnunum şimdilik. <br/><br/>* * * <br/><br/>Ama bazı şeyler değişiyor. <br/><br/>Neredeyse iki yıldır <i>Taraf</i> var hayatımda. <br/><br/>Ve neredeyse iki yıldır, Kadıköy’de <i>Taraf</i> var. <br/><br/>İlk kez bir büyük günlük gazete bu yakada hazırlanıyor. <br/><br/>Giderek pek azımızın hatırladığı Bâb-ı Âli günlerinden beri, ilk kez bir günlük gazetenin çalışanları gerçek bir mahallenin içinden geçerek geliyorlar işlerine. <br/><br/>Geliyoruz; geliyorum...<i> <br/><br/>Taraf</i> Kadıköylü bir gazete. <br/><br/>Ve, bir yanım her gün biraz daha Kadıköylüleşiyor benim.<i> <br/><br/>Taraf</i>’ta çalışan herkes gibi... <br/><br/>Genç arkadaşlarımız, akşamları Kadıköy Çarşısı’nda içiyorlar rakılarını. <br/><br/>Bazılarımız Moda’ya, Kalamış’a uzanıyor... <br/><br/>Cumayı Kadıköy’ün camilerinde kılıyor dindar arkadaşlarımız. <br/><br/>Dinden en uzaklarımız bile Osmanağa Camii’nin müezzinini dinlemeye gidiyor ama... <br/><br/>Bu kadar sakin ve kuvvetli bir sesin, bu kadar etkileyici bir ezanın nadir bir nimete dönüştüğünün farkındayız zira. <br/><br/>Ve biz çok severdik Rodi’yi... <br/><br/>Kadıköy Çarşısı’nın kazı öldüğünde, kalbimize bir çizik atıldı; biliyorum, konuştuk aramızda. <br/><br/>* * * <br/><br/>Böyle yazarken, Kadıköy’e “bizim mahalle” diyesim geliyor... <br/><br/>Diyeceğim. <br/><br/>Bu günlerde bu kelimenin sırtına yüklediğimiz o pek ağır siyasi anlama rağmen, Kadıköy bence bizim mahallemiz.<i> <br/><br/>Taraf</i>, Kadıköy’ün gazetesi... <br/><br/>Ve varsın Kadıköy, pek bir Kemalist, pek bir Fenerbahçeli olsun... <br/><br/>Kadıköy, her gün biraz daha benim mahallem. <br/><br/>Bunu biliyorum. <br/><br/>Çünkü Kadıköy’ün, havalar ısındıkça dayanılmaz bir hal alan o berbat kokusunun bende yarattığı duyguyu da biliyorum. <br/><br/>Öfke değil bu. <br/><br/>Küçükken plajlarında kumdan kaleler yapıp ağaçlarından dut yediğim bu cennet ilçenin, İstanbul’un bu güzelim “sayfiye”sinin, dünyanın en renkli çarşılarından birine ve dünyanın bence en etkileyici manzarasına sahip merkezinin buram buram lağım kokmasına öfkelendiğimi söyleyebilirim... <br/><br/>Ama doğru olmaz. <br/><br/>Bu kokuya dayanamadığımı yazabilirim... <br/><br/>Ama yetersiz kalır. <br/><br/>Hayır, kâh Kurbağalıdere’den kâh rıhtımdan eserek, bu sıcak akşamlarda çoğumuzu nefessiz bırakan o kesif kokunun bende yarattığı duygu çok farklı. <br/><br/>Ben bu kokudan utanıyorum. <br/><br/>Tıpkı insanın evinin kötü kokmasından utanacağı gibi... <br/><br/>Mahallem kötü kokuyor. <br/><br/>Ve bu, utandırıyor beni. <br/><br/>Kadıköylü bir gazeteyiz biz ve “Kadıköy kokmasın artık,” diyoruz. <br/><br/>Fırat Alkaç’ın dördüncü sayfadaki haberini okuyun. <br/><br/>Utancımızı sona erdirme yolunda, bir başlangıç sayın o haberi. <br/><br/>Gerisi gelecek.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5961.htm), [web.archive.org (arşiv bağlantısı)](http://web.archive.org/web/20090826024908/http://www.taraf.com.tr:80/makale/5961.htm)
# Tahran’daki yeşil tsunamiyi izlerken

*Yasemin Çongar 12.06.2009*

<div class="taraf_structure_2col_1zq">
<div class="margen_n">



 <p>Washington’da dürüstleşme emareleri var. <br/><br/>Son günlerde Amerikan başkentinde telaffuz edilmeye başlayan cümle böyle bir emare: <br/><br/>“Bugün İran, nükleer silaha sahip olmakta bu kadar kararlıysa, bunun müsebbibi biraz da biziz.” <br/><br/>Obama yönetiminin yaptığı bu saptama, devrim sonrası İran’ı yakından takip eden az sayıda Amerikalı uzman açısından bir yenilik taşımıyor.<br/><br/>Ama bu anlayışın, Amerikan resmî söylemine girmesi, o söylemde büyük bir dönüşüm yaşandığının, daha da önemlisi, Washington’ın İran’a karşı işlediği günahlarla yüzleşmeye başlayacağının habercisi. <br/><br/>“İran’ın nükleer emellerinin müsebbibi biziz” saptaması, ilk anda, ABD’nin “İsrail ne yapsa göz yuman” politikalarıyla ilgili bir iç muhasebe yaptığını akla getirebilir ama durum tam böyle değil. <br/><br/>Bu saptama, gerçekte, ABD’nin Saddam Hüseyin’le “dostluğuna” uzanıyor. <br/><br/>Obama yönetiminin yeni İran politikasını belirlemeye yardımcı olmak üzere bir süre önce kadrosuna aldığı Ray Takeyh, ABD’de geçen ay yayımlanan <i>Devrimin Muhafızları: Ayetullahlar Çağında İran ve Dünya</i> başlıklı kitabında bu konuyu gayet gerçekçi bir şekilde işlemiş. <br/><br/>“İran’ın nükleer hesaplarını, İran-Irak Savaşı’nı göz önünde tutmadan anlamak imkânsızdır. Bu savaş, İslam Cumhuriyeti’nin savunma doktrinini şekillendirmiş, değerlerine ve bakış açısına biçim vermiştir” diyor Takeyh. <br/><br/>Ona göre, “Saddam’ın İran’a karşı kimyasal silah kullanmasının cezasız bırakılması, başta ABD olmak üzere Batılı güçlerin İslam rejimine olan düşmanlıklarının, ahlakî sorumluluklarına her zaman ağır basacağının” göstergesiydi ve sadece rejim değil, İran halkı da bunu hafızasına nakşetti. <br/><br/>ABD’nin, Saddam’ın İran’a kimyasal saldırısını seyretmesinin, yani zımnen onaylamasının ardından da, yine Takeyh’in sözleriyle, “İmha silahlarına karşı misilleme yapma ve halkını koruma gücüne sahip olmadığını anlaması, İran’ın Irak’la savaşı bitirme kararında belirleyici oldu.” <br/><br/>Ve İran, savaşı bu “yenilgi” ile bitirdikten sonra bir karar aldı; Irak’ın, İsrail’in ya da Batılı güçlerin o an için göz yumacağı herhangi bir devletin olası bir imha saldırısına karşı kendini koruyacak yeteneği, yani nükleer silahı mutlaka geliştirecekti.<b> <br/><br/>MUSAVİ’YE AMERİKAN KATKISI </b><br/><br/>Obama yönetiminin şimdi bu basit ve dürüst analizi yapması, İran’ın nükleer silah sahibi olmasını kabul edeceği anlamına gelmiyor. <br/><br/>Ama bu analizin ima ettiği yüzleşme, ABD ile İran arasında gerek Başkan Bush’un söylem ve politikalarıyla derinleşen husumetin, gerekse ilişkilerdeki otuz yıllık kesintinin artık sona erme safhasına girdiğini düşündürüyor. <br/><br/>ABD Başkanı Obama dış basına verdiği ilk mülakatta, <i>Al Arabiya</i> gazetesine, “İran yumruğunu gevşetirse, bizim de elimizi uzattığımızı görecektir” demişti. <br/><br/>İran Cumhurbaşkanı Ahmedinecad’ın yanıtı, “Eğer ABD, İran’la iyi ilişkiler istiyorsa, İran’a karşı işlediği suçlar için özür dilemeli” şeklindeydi ve 1953’te Musaddık hükümetinin CIA darbesiyle devrilmesine atıf içeriyordu. <br/><br/>Ahmedinecad’ın bu sözlerinin Washington’da karşılık bulduğu söylenebilir. <br/><br/>Bugün Beyaz Ev’de ve ABD Dışişleri’nde yeni bir İran politikası üzerinde çalışan yetkililer, 1953 darbesini ve Saddam’ın kimyasal saldırısına göz yumulmasını “İran’a karşı işlenen günahlar” arasında sayma eğilimindeler. <br/><br/>Nitekim Obama, Kahire’deki konuşmasında “Soğuk Savaş döneminde ABD, demokratik yolla iktidara gelmiş bir İran hükümetinin devrilmesinde rol oynamıştı” sözleriyle tarihî bir itirafta bulunmaktan kaçınmadı. <br/><br/>Peki, Washington’da emarelerini yavaş yavaş gördüğümüz bu “dürüstleşme” eğilimi, İran’ın siyasetini nasıl etkileyecek? <br/><br/>İslam Devrimi sonrasındaki onuncu başkanlık seçimleri için sandık başına giden İran seçmeni, bugün bu sorunun nihaî yanıtını vermeyecek kuşkusuz ama belki de değişimin ilk işaretlerini gönderecek. <br/><br/>Doğrusu, İran’da son günlerde iyice kabararak “yeşil tsunami” diye adlandırılmaya başlayan Musavi dalgasında, Beyaz Ev’de kimin oturduğunun da etkisi olduğunu düşünüyorum ben. <br/><br/>Eğer Musavi’yi destekleyenlerin yaptırdığı anketlere bakarsanız, Ahmedinecad’ın seçimleri kaybetme olasılığı var. <br/><br/>Bu gerçekleşmeyebilir ama Ahmedinecad’ın bugünkü ilk turda galibiyetini ilan edememesi bile, İran’daki reform yanlıları açısından büyük bir başarı olacaktır. <br/><br/>Bush’un Ocak 2002’deki o meşhur “Şer Ekseni” konuşması, İran seçmeninin önemli bir bölümünü, 1990’ların reformcu lideri Hatemi dönemindeki açılımlardan tümden vazgeçilmesi gerektiğine ve ABD’nin Irak’tan sonraki saldırı hedefinin İslam Cumhuriyeti olacağına ikna etmişti. <br/><br/>Sonuç, Ahmedinecad gibi çılgın bir muhafazakârı iktidara taşıdı. <br/><br/>Ama bugün Bush yok artık. <br/><br/>Bugün Washington’da, Tahran’a şantaj yerine diyalog çağrısı yapan, kendi hataları konusunda özeleştiriye yanaşan, hatta özür dilemenin kıyısında dolaşan bir Amerikan yönetimi var. <br/><br/>Velhasıl, Ahmedinecad’ın işi eskisinden daha zor.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6005.htm), [web.archive.org (arşiv bağlantısı)](http://web.archive.org/web/20090826030658/http://www.taraf.com.tr:80/makale/6005.htm)
# Birbirinden vahim dört senaryo var

*Yasemin Çongar 17.06.2009*

<div class="taraf_structure_2col_1zq">
<div class="margen_n">



 <p>Sevinebiliriz. <br/><br/>Çünkü olması gereken oldu. <br/><br/>Ve endişelenmeliyiz. <br/><br/>Çünkü olmaması gereken olmaya devam ediyor. <br/><br/>*** <br/><br/>Sevinebiliriz. <br/><br/>Çünkü bu kez, ekseriyet demokrat bir vicdanı olduğunu gösterdi. <br/><br/>Medya mensuplarının önemli bölümü, arkadaşımız Mehmet Baransu’nun haberleştirdiği şer ve suç belgesine tepki vererek, “İrtica ile Mücadele Eylem Planı” başlıklı bu belgeye herhangi bir hafifletici sebep aramaksızın, peşinen ve yüksek sesle muhalefet etti. <br/><br/>Yani olması gereken oldu. <br/><br/>Benzer “kara” belgelerin, andıçların, darbe planlarının daha önce, yine medyanın bazı kesimlerince kolaylıkla kabullenilmiş, mazur gösterilmiş ya da görmezden gelinmiş olduğunu hatırlayan her demokrat, şimdi farklı meşreplerden birçok yazar ve yorumcunun, böyle bir planın sorumlularının cezalandırılmasını istemesine sevinmelidir. <br/><br/>Aynı şekilde, Genelkurmay’ın bu planla ilgili soruşturma açmakta tereddüt etmemesi, ardından Adalet ve Kalkınma Partisi’nin, meselenin takibini sivil yargıda yapmak için suç duyurusunda bulunması ve tabii, Ergenekon Savcısı’nın, planın altında imzası olan Deniz Kurmay Kıdemli Albay Dursun Çiçek’i ifade vermeye çağırması da sevindirici. <br/><br/>Demek ki, ordu da, hükümet de, yargı da bu kez görevden kaçmıyor. <br/><br/>Belgenin içeriğinden ziyade nasıl sızdırıldığıyla, içeriğindeki suçun niteliğinden ve sahiplerinden ziyade açığa çıkmasının kime yarayıp kime zarar verdiğiyle ilgilenmeye alışmış siyasi ve bürokratik kadrolar bu kez yapması gerekeni yapıyor. <br/><br/>Gerçi Genelkurmay, hızla soruşturma başlatmakla gösterdiği doğru refleksi, gerek getirdiği yayın yasağı gerekse soruşturmanın sıhhatli işlediği konusunda şüphe uyandıran açıklamalar dizisiyle gölgeledi ama yine de, askeriyenin “Belge doğru ise sorumluları cezalandırılacaktır” teminatını önemsemeliyiz. <br/><br/>Kaldı ki yayın yasağı, medyanın, siyasetin ve esasen de toplumun geniş kesimince reddedildi. <br/><br/>Aynı şekilde, geniş bir kesimin tepkisi, Genelkurmay’a, yaptığı açıklamaların artık “Tanrı kelâmı” gibi kabullenilmediğini, tatmin edici olmaktan uzak ve şaibe yaratan metinlerin sağlı sollu sorgulandığını göstermiş olmalı. <br/><br/>*** <br/><br/>Buraya kadarı, işin sevindirici yanı... <br/><br/>Ama bir de işin esası var; demokratik bir ülkede asla olmayacak şeylerin Türkiye’de olmaya devam etmesi keyfiyeti var. <br/><br/>Ve bu keyfiyet, hepimizi ziyadesiyle endişelendirmeli. <br/><br/>Zira İrtica ile Mücadele Eylem Planı’nın arkasında kim olursa olsun, bu belgeyi kim ne amaçla hazırlamış olursa olsun, sonuç bu demokrasinin işlemediğine ve bu devletin çürüdüğüne delalettir. <br/><br/>Benim aklıma birbirinden vahim dört senaryo geliyor:<b> <br/><br/>Birincisi, söz konusu planın Türk Silahlı Kuvvetleri içinde emir-komuta zincirine uygun olarak, Genelkurmay Başkanı’nın bilgisi dahilinde hazırlanmış olması senaryosudur.</b> <br/><br/>Orgeneral Başbuğ’un bu olasılığın gündeme getirilmesini bile “hakaret” sayması doğrusu içimi biraz rahatlatıyor ve Başbuğ’un samimiyetine inanmak istiyorum. <br/><br/>Zira aksi bir durum, Başbuğ’un görevden alınması çağrılarını haklı kılmakla kalmaz, Türk Silahlı Kuvvetleri’nin “emir komuta zinciri” altında bir bütün olarak hastalandığını, kirlendiğini, çürümeye yüz tuttuğunu düşünmemizi gerektirir. <br/><br/>Ve bu, Türkiye’nin istisnasız her vatandaşı için korkutucu bir senaryodur.<b> <br/><br/>İkinci senaryo, söz konusu belgenin Türk Silahlı Kuvvetleri içinde, emir-komuta zinciri haricinde ve Genelkurmay Başkanı’nın bilgisi dışında hazırlanmış olmasıdır.</b> <br/><br/>Bu da çok vahim ve <i>Taraf</i>’a ulaşan bilgiler çerçevesinde, maalesef, şu an için en kuvvetli olasılıktır. <br/><br/>Vahim, çünkü bu olasılığın doğru olması, ordunun içinde kendi toplumuna karşı suç işlemeyi planlayan bir cuntanın var olduğu ve Ergenekon’la birlikte ya da Ergenekon adına hareket ettiği anlamına geliyor. <br/><br/>Dahası, böylesi bir cuntanın varlığından Genelkurmay Başkanı’nın ya bihaber olduğunu ya da haberdar olmasına rağmen bugüne dek gerekeni yapmadığını, yapamadığını gösteriyor. <br/><br/>Her iki olasılık da, orduyu güvenilmez kılar ve bu, asker-sivil herkes, hepimiz için ürkütücü bir durumdur.<b> <br/><br/>Üçüncü senaryo, polisin Ergenekon tutuklusu Serdar Öztürk’ün ofisinde ele geçirdiği belgenin “sahte” olması ve belgenin altında imzası bulunan subay tarafından değil, Ergenekon’la bağlantılı asker ya da sivil başka bir ekipçe hazırlanmış olmasıdır.</b> <br/><br/>Bu da, Ergenekon zanlılarının Türk Silahlı Kuvvetleri’ndeki bazı subaylar adına sahte belge düzenlediklerini, bu yolla, o belgelerin altına imzasını attıkları subayın yaptırım gücünden yararlanarak, asker-sivil bazı şahısları suç işlemeye sevk ettikleri ihtimalini gündeme getirir. <br/><br/>Bu ihtimalin vahameti, sadece Ergenekon’un ne kadar tehlikeli bir örgütlenme olduğunu değil, aynı zamanda Türk Silahlı Kuvvetleri dahil birçok devlet kurumunun Ergenekon tarafından istismar edilmeye ne kadar açık olduğunu göstermesindedir.<b> <br/><br/>Dördüncü senaryo, söz konusu belgenin sahte, planın da tamamen düzmece bir plan olması ve altındaki imzanın düşündürdüğü gibi Türk Silahlı Kuvvetleri ya da bulunduğu yerin düşündürdüğü gibi Ergenekon çetesi tarafından değil, bir başka çevre ya da kurum tarafından hazırlanmış olmasıdır. </b><br/><br/>Yazının sonunu beklemeden söyleyeyim; bu senaryonun doğru olması Ergenekon Davası’nı çökertir ve Türkiye’de devletin içine sızdığını, başka birçok olaydan ve belgeden bildiğimiz o kirli, karanlık yapının deşifre ve tasfiye edilmesini zorlaştırır. <br/><br/>Çünkü bu senaryonun doğru olması, o sahte belgenin polis teşkilatı içinde Ergenekon soruşturmasında sorumluluk üstlenmiş birileri tarafından hazırlandığını ve aynı kişiler tarafından Ergenekon zanlısı Öztürk’ün eşyaları arasına konduğunu düşünmemizi gerektirir. <br/><br/>Bu da, Emniyet teşkilatının hastalandığı, kirlendiği; polisin içinde bir suç odağı olduğu ve bu odağın Türk Silahlı Kuvvetleri’ne karşı komplo düzenlediği anlamına gelir. <br/><br/>Ve bu durum, Gülen cemaati başta olmak üzere, toplumun dindar kesimlerini de bir bütün olarak çok ağır ve haksız bir töhmet altında bırakır. <br/><br/>*** <br/><br/>Yukarıdaki dört senaryodan biri gerçek... <br/><br/>Ve hangisi gerçek olursa olsun, Türkiye’de olmaması gerekenin olduğu anlamına geliyor. <br/><br/>Günlerdir tartıştığımız o şer ve suç belgesini bu dört senaryodaki aktörlerden hangisi hazırlamış olursa olsun, hızla ve kamuoyunda tereddüt bırakmayacak bir açıklıkla ortaya çıkarılmalı. <br/><br/>Belgenin sorumlusu Genelkurmay <br/><br/>Başkanı da, ordu içindeki bir cunta da, ordudan bağımsız bir Ergenekon hücresi de, Emniyet’teki bir grup da olsa yargılanmalı, cezalandırılmalı ve devletin içinden söküp atılmalı... <br/><br/>Olması gereken bu.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6087.htm), [web.archive.org (arşiv bağlantısı)](http://web.archive.org/web/20090620070157/http://www.taraf.com.tr:80/makale/6087.htm)
# Yeni bir kapatma davası mı hazırlanıyor

*Yasemin Çongar 23.06.2009*

<div class="taraf_structure_2col_1zq">
<div class="margen_n">



 <p>Avrupalılar diyormuş ki, “En vahim seçenek, AKP ve Fethullah Gülen’i bitirme belgesinin Türk Silahlı Kuvvetleri içinde, komuta kademesindeki generallerin bilgisi dahilinde hazırlandığının ortaya çıkması olur.” <br/><br/>Zira “böyle bir durumda müzakere süreci olumsuz etkilenir”miş.<i> <br/><br/>Radikal</i>’den Murat Yetkin adını vermediği bir Avrupa Birliği diplomatının görüşlerini böyle aktarmıştı geçenlerde. <br/><br/>Dün <i>Yeni Şafak</i>’taki “Taha Kıvanç” imzalı köşede ise galiba, bu adsız diplomatın Yetkin üzerinden verdiği mesaj kadar, Yetkin’in meramını da özetleme amacıyla yazılmış şu cümleyi okudum: <br/><br/>“AB sürecinin olumsuz etkilenmesini istemiyorsanız bu işi dallandırıp budaklandırmayın, hele en tepeyi suçlayacak hale asla getirmeyin.” <br/><br/>Ve Taha Kıvanç bu mesaja haklı olarak isyan ediyordu: <br/><br/>“AB diplomatının aklından zoru mu var? Türkiye yanlış iş yapanlarla hesaplaşırsa AB üyesi olabilecek demokratik olgunluğa erişmiş sayılmaz mı?” <br/><br/>*** <br/><br/>Endişelenmeyin; Avrupalı diplomatların akıllarından zoru yok.<i> <br/><br/>Taraf</i>’ın başarılı diplomasi muhabiri <br/><br/>Ezgi Akın’ın, Avrupa Birliği dönem başkanlığını üstlenmeye hazırlanan İsveç’in Ankara Büyükelçisi ile yaptığı söyleşiyi okuyun, göreceksiniz. <br/><br/>Büyükelçi Christer Asp’ın mesajı gayet açık: <br/><br/>“Türkiye, modern bir demokrasiye sahip olmak için çok çaba harcıyor. Bu dönüşümün tek aktörü de seçilmiş hükümettir. Sivil toplum, askere değil, demokratik olarak seçilmiş hükümete ve parlamentoya bağlıdır. Toplumun nasıl yönetileceğine seçilmiş hükümet karar verir. Bu kadar basit... Uzmanların İrticayla Mücadele Eylem Planı konusundaki kararına göre, seçilmiş hükümet konunun ne kadar önemli olduğunu ve nasıl bir yol izleyeceğini belirler.” <br/><br/>Bu kadar basit... <br/><br/>AKP’ye ve Gülen cemaatine karşı plan, ordu içinde emir komuta zinciri dahilinde mi hazırlandı yoksa bu iş bir cuntanın marifeti de Genelkurmay Başkanı kendi karargâhı içinde olup bitenden bihaber mi? <br/><br/>Planla ilgili sivil soruşturmanın önü kesilmezse, bu sorular er geç yanıtlanacak. <br/><br/>Ya da bu plan Ergenekon çetesinin mi işi? Emniyet içi bir komplonun mu ürünü? <br/><br/>Bu soruların kesin cevapları da yine sivil yargı yoluyla ortaya çıkar. <br/><br/>Sanayi Bakanı Nihat Ergün’ün geçenlerde söylediği gibi “hukuk ve teknoloji” ve tabii, Başbakan Erdoğan’ın dün dediği gibi Türkiye’nin “demokratik kararlılığı” galebe çalarsa, endişeye mahal yok. <br/><br/>Konunun üzerine teknoloji, hukuk ve demokratik kararlılıkla gidildiği taktirde, bu planın arkasındaki güç de deşifre olacaktır. <br/><br/>Ve bu, Murat Yetkin’in yazısındaki iddianın aksine Türkiye’nin Avrupa Birliği ile ilişkilerini zayıflatmaz, güçlendirir. <br/><br/>Zira Türkiye’nin sivilleşme mücadelesini yakından takip eden her Batılı diplomat, darbe planlarının, andıçların, muhtıraların, kara propaganda belgelerinin Türkiye’nin “uzak geçmişi”nde kalmadığını gayet iyi biliyor. <br/><br/>Batılılar, bu karanlık girişimlerin tekrarlanabilmesinin, seçilmişlerin bu girişimler karşısında susup sinmesi, işlenen suçun üzerine gitmemesi ve sorumlularını cezalandırmaması nedeniyle mümkün olduğunun farkındalar. <br/><br/>Bunun içindir ki, on altı ay aradan sonra dün Başbakan Erdoğan’la topluca buluşma fırsatı bulan Avrupa büyükelçileri, AKP hükümetinin söz konusu planla ilgili suç duyurusunu “Türkiye’nin demokratik olgunlaşması” adına olumlu karşıladılar. <br/><br/>Bunun içindir ki, aynı diplomatlar Erdoğan’ın kendilerine hitaben, “Partimize ve hükümetimize yönelik bu tür girişimler, bizi demokratikleşme ve reformlar konusunda daha fazla teşvik ediyor” demesinden memnun oldular. <br/><br/>*** <br/><br/>Bizler kadar, Batılı diplomatlar da farkı fark ediyor. <br/><br/>Başbakan Erdoğan’ın gündemdeki meşum belge konusunda baştan itibaren çok kararlı davrandığı gözden kaçmıyor. <br/><br/>Erdoğan’ın, Genelkurmay Başkanı Orgeneral Başbuğ’dan ve Milli İstihbarat Teşkilatı Müsteşarı Taner’den bilgi aldıktan sonra, “Devletin istihbaratı elde etmiştir” diyerek belgenin üstüne gittiğini ve gerçeği ortaya çıkarma konusunda sorumluluk altına girdiğini, Türkiye’yi yakından izleyen her göz görüyor. <br/><br/>Ve AKP cenahında fark edilen bu ciddiyet, siyasi kulislere hâkim söylentiyle birleşince ortaya büsbütün hassas bir tablo çıkıyor. <br/><br/>AKP’li Dengir Mir Fırat’la, hafta sonunda <i>ATV</i>’deki Siyaset Kazanı programı vesilesiyle yaptığımız sohbet, bu tablonun arka planında “AKP aleyhine yeni bir kapatma davası” olduğunu düşündürdü bana. <br/><br/>AKP çevreleriyle konuşunca, Emniyet’in Ergenekon operasyonu sırasında ele geçirdiği ve <i>Taraf</i>’ın kamuoyuna yansıttığı belgenin, “hükümete karşı daha geniş bir planın parçası” olduğu izlenimini de edindim. <br/><br/>Yayımladığımız belgenin, kapsamlı bir “darbe” çalışmasının eki olduğu söylentisini birçok kişi gibi ben de işittim. <br/><br/>“İrticayla Mücadele Eylem Planı’nın daha da vahim bir şemsiyesinin, bir kapağının bulunduğu ve er geç ortaya çıkacağı” fısıltısını ben de duydum. <br/><br/>Ve bu fısıltı, Dengir Mir Fırat’ın ima ettiği “ikinci yargı darbesi” beklentisiyle birleşince, Erdoğan’ın, İrticayla Mücadele Eylem Planı konusundaki kararlılığını daha iyi anladım. <br/><br/>Dün Avrupa Birliği büyükelçilerine yaptığı konuşmayı dinlerken, bana öyle geldi ki Başbakan da bir “darbeyi bitirme planı” yapıyor ve kurtuluşu reformlarda görüyor. <br/><br/>Eğer bu izlenimim doğruysa, vahim belgelere ve daha da vahim fısıltılara rağmen diyebilirim ki endişeye mahal yok.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6189.htm), [web.archive.org (arşiv bağlantısı)](http://web.archive.org/web/20090727070000/http://www.taraf.com.tr:80/makale/6189.htm)
# Üç kritik zaaf

*Yasemin Çongar 25.06.2009*

<div class="taraf_structure_2col_1zq">
<div class="margen_n">



 <p><i>Taraf</i>’ın haberiyle kamuoyuna duyurulan “AKP ve Fethullah Gülen’i Bitirme Planı” konusunda dün nihayet askeriyeden kapsamlı bir açıklama geldi. <br/><br/>Askerî Savcılık, her kim hazırlamış olursa olsun, içerdiği eylem planı itibariyle “suç” teşkil eden bu meşum belgeyle “Genelkurmay’ın ilgisi olmadığını” duyurdu. <br/><br/>Söz konusu belgenin Genelkurmay Başkanlığı Karargâhı’nda hazırlanmadığını net olarak ifade eden Savcılık, belgedeki planın Türk Silahlı Kuvvetleri içindeki biri ya da birileri tarafından yapılmadığını ise aynı netlikle söyleyemedi. <br/><br/>Yine de Savcılık, belgenin, herhangi bir askerî birimin ya da ordu içindeki bir cuntanın marifetiyle hazırlanmadığı kanaatine varmış olmalı ki, “kovuşturmaya gerek yok” hükmü verebildi; ancak bunu yaparken de, belgenin “sahte” olduğunu söylemekten imtina etti. <br/><br/>*** <i><br/><br/>Taraf</i>’ın yazıişleri toplantısında dikkatle okuyup tartıştığımız bu açıklamanın zihinlerimizde yarattığı bazı temel soruları bugün birinci sayfamızdan Genelkurmay’a yöneltiyoruz. <br/><br/>Ben, kendi hesabıma, bu açıklamada üç kritik zaaf gördüm ve bu zaaflara sahip bir kararın, bir bütün olarak Türk Silahlı Kuvvetleri’ni, özel olarak da Genelkurmay’ı töhmet altında bırakmasından üzüntü duydum. <br/><br/>*** <br/><br/>Bu zaaflardan ilki, Askerî Savcılık’ın “kovuşturmaya gerek yok” hükmü vermekle, iki ayrı resmî kriminal raporda yer alan “Albay Çiçek’in imzası belgedeki imzaya benziyor” kararı ile bir diğer resmî kriminal rapordaki “Belgedeki imza Albay Çiçek’in elinin mahsulü” saptamasını bir kalemde yok saymış olmasıdır. <br/><br/>Askerî Savcılık, eldeki belgenin “fotokopi” olmasının, imza aidiyeti konusunda kesin hüküm vermeyi zorlaştırmasını esas kabul etmiş; bu zorluğa rağmen, Jandarma’nın, Emniyet’in ve Adlî Tıp’ın ayrı ayrı yürüttüğü incelemelerde verdikleri “imzalar benzer” hükmünü gözardı edebilmiş ve bu hükmün yarattığı “şüphe”nin üzerine gitmekten geri durmuştur. <br/><br/>Devletin üç ayrı kurumundaki kriminoloji uzmanlarının, Çiçek’in farklı belgelerden toplanmış 21 imza örneğiyle söz konusu belge arasında yaptıkları mukayesede, “benzerlik var” ve “elinin mahsulü” sonuçlarına ulaşmasına rağmen, Askerî Savcılık’ın “kovuşturmaya gerek yok” kararı verebilmesini anlamak güçtür. <br/><br/>Askerî Savcılık’ın ikinci temel zaafı, eldeki belgenin “fotokopi” olmasının doğurduğu en büyük soru işaretini ortadan kaldıran TÜBİTAK raporunu kale almamasıdır. <br/><br/>TÜBİTAK Ulusal Elektronik ve Kriptoloji Enstitüsü’nün “belgenin orijinalinde bulunmayan unsurların belgeye sonradan eklendiğine ilişkin olağandışı bir görüntüye rastlanmadığı” saptaması, eldeki fotokopinin, belgenin aslında tahrifat yapılarak hazırlandığı ya da Albay Çiçek’in imzasının belgeye sonradan fotokopi yoluyla eklenmiş olabileceği yönündeki iddiaları büyük ölçüde zayıflatmaktadır. <br/><br/>Bu iddiaların zayıflamasının, belgenin “gerçek”, altındaki imzanın da “Albay Çiçek’e ait” olması ihtimalini güçlendirmesi ve belgenin “fotokopi” olmasından kaynaklı tereddütleri azaltması Askerî Savcılık tarafından neden önemsenmemiştir? <br/><br/>Genelkurmay Askerî Savcılığı’nın üçüncü ve bence en büyük zaafı, dünkü açıklamadan aynen aktardığım şu cümlededir: <br/><br/>“Soruşturmanın sonucunu etkilemeyeceği değerlendirilerek şüphelinin askerî savcılık huzurunda verdiği imzaların daha önceki muhtelif belgelerdeki imzasıyla örtüşmemesinin ayrıca incelettirilmesine gerek görülmemiştir.” <br/><br/>Bu cümlenin anlamı son derece açık: <br/><br/>Genelkurmay Askerî Savcılığı, “şüpheli” diye bahsettiği Albay Çiçek’in bir suç belgesinin altında imzası olup olmadığını soruştururken, aynı albayın bu soruşturmadaki ifadesinin altına farklı bir imza atarak sahtekârlık yapmasının üzerinde durmamış, bu sahtekârlığı incelemeye bile gerek görmemiştir. <br/><br/>Hayatı boyunca çeşitli belgelere attığı imzalarla, gündemdeki suç belgesindeki imzası birebir benzeşen Albay Çiçek, ifadesinin altına farklı imza atması konusunda sorgulanmamıştır; Albay’ın neden çekindiği, bu hileye başvurmaya neden gerek duyduğu merak edilmemiştir. <br/><br/>Zira, açıklamada da belirtildiği üzere, Genelkurmay Askerî Savcılığı, bu hilenin “soruşturmanın sonucunu etkilemeyeceği”ne peşinen hükmetmiştir. <br/><br/>*** <br/><br/>Durum özetle şudur: <br/><br/>1) Belgedeki imzanın Çiçek’in “elinin mahsulü” olduğu yönündeki resmî kriminolojik saptama Genelkurmay için anlam ifade etmemektedir; zira belge fotokopidir. <br/><br/>2) Ama bu fotokopinin “orijinalinden farklı olmadığı” saptamasının TÜBİTAK tarafından yapılmış olması da Genelkurmay nezdinde önemsiz bir ayrıntıdır. <br/><br/>3) İmza sahibi Çiçek’in ifadesinde “Bu belgeyi ben hazırlamadım” demesini makbul sayan Genelkurmay, Çiçek’in o belgenin altına elli yıllık imzası yerine farklı bir imza atmış olmasını önemsememiştir. <br/><br/>Ne dersiniz? <br/><br/>Bütün bunlar biraz tuhaf değil mi? </p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6230.htm), [web.archive.org (arşiv bağlantısı)](http://web.archive.org/web/20090729113712/http://www.taraf.com.tr:80/makale/6230.htm)
# “Orduda cunta var” demeye getirdi...

*Yasemin Çongar 26.06.2009*

<div class="taraf_structure_2col_1zq">
<div class="margen_n">



 <p><i>Taraf</i>’ın “AKP ve Fethullah Gülen’i bitirme planı”nı yayımlamasının üzerinden tam iki hafta geçti. <br/><br/>Genelkurmay Askerî Savcılığı’nın, bir bütün olarak Türk Silahlı Kuvvetleri, özel olarak da planda imzası olan Kıdemli Kurmay Albay Dursun Çiçek ve dolayısıyla görev yaptığı Genelkurmay Karargâhı üzerindeki töhmeti kaldırmayan açıklaması, tartışmayı noktalamadı. <br/><br/>Tam aksine, Askerî Savcılığın “Belge fotokopidir, ek delil bulunamadı, dolayısıyla kovuşturmaya da gerek yoktur” diye özetlenebilecek kararı, şimdi sivil yargının devreye girip “Bu belgeyi kimler, ne amaçla hazırladı” sorularını cevaplamak için çalışmasını şart kılmıştır. Ancak mesele sivil yargıda da bitmiyor... <br/><br/>Sivil yargıda bitmeyeceğini, Başbakan Erdoğan dün Tiran-Brüksel gezisi öncesi gazetecilerin sorularına verdiği, bence tarihî önemdeki cevaplarla bizzat ortaya koydu. <br/><br/>İktidar partisi olarak yaptıkları suç duyurusunun arkasında duracaklarını ve sivil yargının soruşturmasını takip edeceklerini söyleyen Erdoğan, bununla yetinmeyip, Türk Silahlı Kuvvetleri’ni de göreve çağırdı. <br/><br/>Başbakan, Genelkurmay’dan (ve dahi muhalefetten) ne beklediğini şöyle ifade etti: <br/><br/>“<b>İnanıyorum ki Silahlı Kuvvetlerimiz de gerekli çalışmaları yapacak. Çünkü Silahlı Kuvvetler’in içinde bu tür bir gayret, bir çaba var mı yok mu, orada da bu çalışmaların yapılması gerekiyor...</b> Hep birlikte bir dayanışma içinde, iktidarıyla muhalefetiyle, yani muhalefet bu ifadeleri kullanarak kendisini bir kenara çekip alamaz. Onların da bildikleri, duydukları birçok şey olabilir. Bunları ilgili mercilere bildirmelerinde büyük fayda var. Bu ülkemizin ortak bir meselesidir. Demokrasiye gönül vermiş olan, demokratik hayatın vazgeçilmez unsuru olan tüm siyasi partilerin ortak sorunudur... Şüphesiz ki iktidar partisi olarak biz şu anda bu mücadelemizi sürdürüyoruz. Nerede ne var, demokrasiyi zafiyete düşürmek için nasıl gayretler var, bunun bizler menşeine, nereye varırsa varsın inmenin gayreti içinde olacağız.” <br/><br/>Ardından Başbakan’a, “Genelkurmay nasıl bir çalışma yapmalı” diye soruldu ve cevabı aynen şöyle oldu:<b> <br/><br/>“Silahlı Kuvvetler’in içerisinde ne gibi bir çalışma yapılması gerektiğini de başta Genelkurmay Başkanımız olmak üzere hepsi zaten gayet iyi biliyorlar ve gerekli çalışmayı da yaptıkları inancındayım.”</b> <br/><br/>*** <br/><br/>Bu açıklamanın hulasası şudur: <br/><br/>Genelkurmay Askerî Savcılığı’nın Albay Çiçek konusunda “takipsizlik,” belgeyle ilgili diğer konularda da “görevsizlik” hükmü verdiği günün ertesinde Başbakan çıkmış ve bu hükmü adeta yok sayarak, “AKP ve Fethullah Gülen’i bitirme planı” konusunda Türk Silahlı Kuvvetleri’nin işin içinden henüz sıyrılmadığını ve Genelkurmay’ın bu konu üzerinde çalışmayı sürdürmesi gerektiğini söylemiştir. <br/><br/>Başbakan, Türk Silahlı Kuvvetleri içinde söz konusu belgedekine benzer “demokrasi karşıtı bir çaba var mı, yok mu” ortaya çıkarılmasını talep etmektedir. <br/><br/>Dahası, bu konuda ne yapılması gerektiğini başta Genelkurmay Başkanı olmak üzere, ilgililerin “gayet iyi bildiğini” vurgulamaktadır. <br/><br/>Bununla de yetinmeyip, muhalefetin de, bu belgedekine benzer demokrasi karşıtı çabalar konusunda istihbarat sahibi olabileceğini belirtmekte ve bu istihbaratın “yetkili mercilere aktarılmasını” talep etmektedir. <br/><br/>Hatırlatalım; Başbakan bütün bu sözleri, <i>Taraf</i>’ın duyurduğu belge kamuoyunda iki hafta tartışıldıktan; belge üzerinde Jandarma, Emniyet, Adlî Tıp ve TÜBİTAK ayrı ayrı inceleme yapıp rapor sunduktan; Genelkurmay Askerî Savcılığı kapsamlı bir soruşturma yürütüp nihayetinde de “belgenin aslı yok, kovuşturmaya da gerek yok” dedikten sonra söylemiştir. <br/><br/>Üstelik Başbakan, bu iki hafta zarfında, Genelkurmay Başkanı Orgeneral Başbuğ ve Milli İstihbarat Teşkilatı Müsteşarı Emre Taner’le belge konusunu görüşmüş; bu görüşmeler, AKP’yi belgeye ilişkin suç duyurusunda bulunmaktan vazgeçirmemiştir. <br/><br/>Aksine, Erdoğan bu görüşmeler sonrasında, söz konusu belgeden “devletin istihbaratının elde ettiği belge” diye söz etmiştir. <br/><br/>Başbakan dün de, birtakım medya mensuplarının ve CHP lideri Baykal’ın “İşte buyurun, belge sahte...” diye meydana çıktığı bir ortamda, “sahte-gerçek,” ya da “aslı yok, fotokopisi var” tartışmasına hiç girmeksizin, sivil yargıyı, Genelkurmay’ı ve muhalefeti demokrasi karşıtı muhtemel bir girişimi ortaya çıkarmaya çağırmıştır... <br/><br/>Esasen, Erdoğan tartışmayı “belge” odaklı değil “belgenin içerdiği plan” odaklı bir zemine çekmekte ve bu konuda mevcut belgenin ötesinde, daha kapsamlı bir istihbarata sahip olduğunu ima ederek konuşmaktadır. <br/><br/>*** <br/><br/>Dün <i>Taraf</i>’ın sabah toplantısında bütün editörlerimiz ve servis şeflerimizle birlikte Erdoğan’ın açıklamalarını dinlerken, bu açıklamanın satır aralarında tek bir kelime okuduk: <br/><br/>Cunta... <br/><br/>Erdoğan, Genelkurmay Başkanı Orgeneral Başbuğ’u ayrı tutmakla birlikte, ordu içinde demokrasi karşıtı plan yapan bir gruptan haberdar gibi konuşuyordu. <br/><br/>Belki bir Ergenekon hücresiydi bu, belki bir albaylar çetesiydi. <br/><br/>Bilemiyoruz... <br/><br/>Bildiğimiz, kulaklarımızla işittiğimiz çağrıdan ibaret. <br/><br/>Bu çağrı, “Genelkurmay Başkanı ordu içinde ne yapılması gerektiğini biliyor, yapsın” çağrısıdır. <br/><br/>Bakalım, Orgeneral Başbuğ bugünkü basın toplantısında, mülkî âmirinden gelen bu çağrıya karşılık ne söyleyecek?</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6238.htm), [web.archive.org (arşiv bağlantısı)](http://web.archive.org/web/20090822054136/http://www.taraf.com.tr:80/makale/6238.htm)
# Muâsır medeniyette askerî yargı

*Yasemin Çongar 30.06.2009*

<div class="taraf_structure_2col_1zq">
<div class="margen_n">



 <p>Demagojinin doruğuna dayandığı dakikalardı... <br/><br/>Genelkurmay Başkanı, cuma günkü basın toplantısında “Akademik unvana sahip kişiler cahilce, belki de maksatlı beyanda bulunuyorlar” dedi. <br/><br/>Sonra da, bu hakaretamiz cümleyle andığı akademisyenlerin bu gerçeği gizlediklerini iddia ederek, Batı ülkelerinin bazılarında hâlâ askerî mahkemelerin bulunduğunu anlattı. <br/><br/>Orgeneral Başbuğ’u dinleyenler, İngiltere, İtalya, Belçika, Lüksemburg, İspanya, Polonya ve ABD gibi ülkelerde askerî yargının işlediğini öğrendiler. <br/><br/>Türkiye Cumhuriyeti’nin genelkurmay başkanına, “cahilce” ya da “maksatlı” konuşmayı yakıştıramayan herkes de haliyle inandı ki Başbuğ’un saydığı bütün bu ülkelerde, Türkiye’dekine benzer bir çift hukukluluk hâkim... <br/><br/>Sandılar ki bizdeki gibi sivil denetimden muaf askerî yargı kararları Batı ülkelerinde de muteber.<b> <br/><br/>ONLARINKİ BİZİMKİNE BENZEMEZ</b> <br/><br/>Tabiî, Genelkurmay Başkanı’na sunulan liste doğruydu; sıraladığı ülkelerde gerçekten de askerî mahkeme bulunuyor. <br/><br/>Ama ya önüne not koyanlar bazı gerçekleri Başbuğ’dan gizliyorlar ya da Başbuğ, gerçekler karşısında seçici davranmak zorunda hissediyor kendisini ve iddiasını zayıflatan bilgileri es geçiveriyor. <br/><br/>Zira, “Sadece bizde değil onlarda da var” diye saydığı Batı ülkelerinde, askerî mahkemelerin yetki alanı, çalışma usulü, sivil yargıyla ilişki ve denetlenme biçimi bakımından bizdekilerden farklı olduğundan hiç söz etmedi Başbuğ. <br/><br/>Bu farkın, “her ülkenin kendine özgü koşulları” ile de açıklanamayacağını; doğrudan doğruya, “demokratik hukuk devleti olmak ya da olmamak,” “askeriyenin sivillere tâbi olması ya da olmaması” arasındaki temel siyasi tercihin sonucunu yansıttığını bilmezden geldi. <br/><br/>Gelin, biz öyle yapmayalım. <br/><br/>Başbuğ’un sözünü ettiği ülkelerdeki askerî mahkemelerin nasıl işlediğine daha yakından bakalım. <br/><br/>Öncelikle, muâsır medeniyetin gösterdiği yönün askerî yargının tasfiyesi olduğunu bilmemizde yarar var. <br/><br/>Almanya, İsveç, Danimarka, Avusturya gibi ülkelerde “barış zamanında görev yapan” askerî mahkemeler büyük ölçüde tarihe karışmış durumda. <br/><br/>Fransa da o istikamette ilerliyor; zira Paris’te bir askerî mahkeme var ama görev alanı “Fransız askerlerinin barış zamanında Fransa dışında işlediği askerî suçlar” ile sınırlı; Fransa topraklarında işlenen bütün askerî suçlar üzerinde sivil mahkemeler yetkili. <br/><br/>ABD’de ve barış zamanında askerî mahkemeleri işletmeye devam eden Avrupa ülkelerinde ise, bu mahkemelerin görev alanını büyük ölçüde “disiplin” konuları kaplıyor; askerî bir suçun ya da askerî bir personelin işlediği bir suçun sivilleri ilgilendirdiği noktada hemen sivil yargı devreye giriyor. <br/><br/>Bir de tabiî, bu ülkelerde askerî yargı kararlarının sivil denetime tâbi olması keyfiyeti var...<b> <br/><br/>AVRUPA BİRLİĞİ’NDEN ÖRNEKLER</b> <br/><br/>Avrupa Birliği’nde askerî mahkemelerin görev alanı giderek sınırlanıyor. <br/><br/>Örneğin Hollanda, 1991’de, sivil mahkemeleri, askerlerin işlediği bütün suçlar üzerinde yetkili kıldı ve sadece askerlerin hedef alındığı suçlar konusunda askerî yargı hükümlerini korudu. <br/><br/>Başbuğ’un listesindeki ülkelerden Lüksemburg’da, evet doğrudur, “Conseil de Guerre” adlı bir askerî mahkeme var. <br/><br/>Ama bu mahkeme, isnat edilen suç herhangi bir şekilde sivilleri hedef alıyorsa ya da siviller suça ortaksa devreden çıkıp sözü sivil yargıya bırakıyor ki, bu da, bizdeki 5271 sayılı Ceza Muhakemesi Kanunu’nda “askere sivil yargı yolunun açılmasını sağlayan” son değişikliği destekler nitelikte bir uygulama. <br/><br/>Yine Başbuğ’un listesindeki Belçika’da da durum aynı; askerî suç sivilleri ilgilendiren bir meseleyse davaya siviller bakıyor. <br/><br/>Birleşik Krallık’ta da aynı ilke geçerli... <br/><br/>Esasen, Başbuğ’un “İngiltere” olarak listesinin başına aldığı Birleşik Krallık’ta askerî yargı, “Bakın onlarda da var” argümanını desteklemekten ziyade çürütecek kadar bizdekinden farklı. <br/><br/>Zira Birleşik Krallık’taki askerî mahkeme kararları “Courts-Martial Appeals Court” diye adlandırılan Askerî Temyiz Mahkemesi’ne gidiyor ve, sıkı durun, bu “askerî” mahkeme tümüyle sivillerden oluşuyor. <br/><br/>İş, orada da bitmiyor; bir İngiliz askerî mahkemesinde alınan karar bu “üst ve sivil” mahkemede bozulmazsa, itiraz yolu ülkenin en yüksek mahkemesine yani Lordlar Kamarası’nın “Hukuk Lordları” diye adlandırılan komitesine kadar açık. <br/><br/>Başbuğ’un saydığı bir diğer ülke olan İtalya’da da durum benzer; askerî mahkeme kararlarına itiraz “Corto di Cassatione”de yapılıyor ki bu da, evet tahmin ettiniz, tepeden tırnağa sivil bir kurum. <br/><br/>Gelelim İspanya ve Polonya gibi, Başbuğ’un listesinde yer alan ve askerî mahkemelerin gücü, diğer ülkelerdekinden daha fazla olan örneklere... <br/><br/>İspanya’da askerî yargı kararına itiraz, ülkenin en üst mahkemesine kadar taşınabiliyor; buradaki sekiz hâkimli Askerî Hukuk Kamarası son hükmü veriyor ki bu hâkimlerden dördü sivil; ayrıca, İspanya’da bütün askerî savcıları Savunma Bakanı göreve atıyor, görevden alıyor. <br/><br/>Polonya’da da askerî yargı kararları üzerinde sivil denetim esas; Polonya Adalet Bakanı, ülkenin Başsavcısı sıfatıyla bütün askerî savcıları göreve atıyor ve denetliyor.<b> <br/><br/>AMERİKA’DAKİ “ASKERÎ YARGITAY”</b> <br/><br/>Bitirirken, ABD’ye de kısaca bakalım. <br/><br/>Geçenlerde Ali Bayramoğlu yazmıştı; “askerî müzik ne kadar müzikse askerî hukuk da o kadar hukuktur.” <br/><br/>Bayramoğlu belirtmemişti ama bu pek doğru söz, Amerika’da halen yapısı çok tartışılan askerî yargı konusunda Robert Sherrill’in yazdığı eleştirel kitabın da başlığıdır. <br/><br/>ABD’de askerî mahkemelerin gücü çok eleştirilir; yine de Amerikan askerî yargısı “sivil denetim” konusunda bizimkinin fersah fersah önündedir. <br/><br/>Nitekim, Amerikan askerî mahkemelerinin kararları önce sanık konumundaki askerî personelin bağlı olduğu kuvvet bünyesindeki temyiz mahkemesine gider; orada aynı karar çıkarsa, “Court of Appeals of the Armed Forces” yani Silahlı Kuvvetler Temyiz Mahkemesi ya da, son günlerde basında “Bakın bakın onlarda da var işte” diye nedense sevinerek yazanların deyimiyle “Askerî Yargıtay” devreye sokulur; itiraz sahibi isterse, Yüksek Mahkeme’ye kadar da gidilebilir. <br/><br/>Yani evet, hakikaten Amerika’da “Askerî Yargıtay” vardır... <br/><br/>Ama kimlerden oluşur biliyor musunuz? <br/><br/>ABD’nin halk oyuyla işbaşına gelmiş başkanının, halk oyuyla seçilmiş Senato’nun tavsiye ve onayına tâbi olarak 15 yıllığına atadığı beş hâkimden. <br/><br/>Ve bu hâkimler sivildir. <br/><br/>Amerika’da “Askerî Yargıtay,” askerî mahkemelerin kararlarına bakan sivil bir mahkemedir.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6303.htm), [web.archive.org (arşiv bağlantısı)](http://web.archive.org/web/20090705090446/http://www.taraf.com.tr:80/makale/6303.htm)
# Bu keskin virajda ayakta kalabilirsek...

*Yasemin Çongar 01.07.2009*

<div class="taraf_structure_2col_1zq">
<div class="margen_n">



 <p>Cumhurbaşkanı Gül prensipte haklı. <br/><br/>Çin dönüşü, dünkü Milli Güvenlik Kurulu (MGK) toplantısının öneminin abartılmaması gerektiğini söyledi: <br/><br/>“Halktan yetki, parlamentodan güvenoyu alan hükümettir. MGK gerekirse tavsiye kararı alır. Önemli toplantılardır ama olağanüstülük vermeyin. Türkiye’yi olağanüstü hale sokmamamız lazım.” <br/><br/>Halk iradesine ve onun ürünü olan demokratik kurumlara saygı gösteren herkesin onaylayacağı sözler bunlar. <br/><br/>Ama Gül’ün pratikte de haklı olduğunu söylemek maalesef imkânsız. <br/><br/>Zira <b>iktidarını, halkın seçtiği siyasetçilerle paylaşmaktan rahatsız olan ve demokratik kurumların gücünü sınırlayarak denetimi elden bırakmamaya çalışan güçlerin siyasetten tasfiyesi henüz tamamlanmadı.</b> <br/><br/>Esasen, bu tasfiye sürecinin nasıl ilerleyeceğini belirleyecek keskin dönemeçlerden birindeyiz. <br/><br/>Ve, bence, Çankaya’ya çıkmasının engellenmek istendiği günlerde, bu sürecin bir başka keskin virajında ayakta kalmayı başaran Cumhurbaşkanı Gül de dün başkanlık ettiği MGK toplantısının “olağanüstü” niteliğinin farkındaydı. <br/><br/>*** <br/><br/>Adalet ve Kalkınma Partisi’nin altı buçuk yıllık iktidarının en kritik MGK toplantısı dünben bunları yazarken devam ediyordu. <br/><br/>Çankaya Köşkü’ndeki toplantının başlangıcında kameraya çekilen görüntülere baktım; Cumhurbaşkanı, Başbakan, generaller, bakanlar gergin görünüyor, sadece MGK’ya ilk kez giren Başbakan Yardımcısı Bülent Arınç gülümsüyordu.<b> <br/><br/>“Bu toplantının nasıl sonuçlanacağının, asker-sivil bürokrasinin parlamenter siyasete müdahalesinin geleceği açısından kritik önem taşıyacağını hepsi biliyor,” diye geçirdim içimden.</b> <br/><br/>Gerek <i>Taraf</i>’ın 12 haziranda yayımladığı “AKP ve Gülen’i bitirme planı” vesilesiyle gündeme yerleşen “darbe” tartışması, gerekse darbecilere sivil yargının yolunu açan son yasa değişikliğinin Genelkurmay’da yarattığı infial, dünkü MGK’nın merkezinden geçen iki ana gerilim hattıydı. <br/><br/>Düşünün bir; Genelkurmay Başkanı’nın 26 haziranda “kağıt parçası” diye küçümsediği ve “doğru mu yanlış mı, sivil yargının soruşturmasına gerek yok” sözüyle gündemden düşürmeye çalıştığı bir suç belgesi var orta yerde ve Başbakan, ısrarla “Bunun peşini bırakmayacağız” diyor. <br/><br/>Üstelik, bir kez de değil... <br/><br/>Başbuğ konuştuktan sonra tam üç kez, 26 haziranda Brüksel’de, 27 haziranda İstanbul’da, 28 haziranda da Kocaeli’de bu konuya giren Erdoğan, her seferinde aynı çizgide ısrar etti. <br/><br/>Dedi ki, <b>“Askerî yargı belgeye farklı yaklaşmış olabilir... Sıra sivil yargıdadır... Mâlûm belge konusunda henüz failler ortaya çıkmadan bunlar kararlarını verdiler... Ama bağımsız yargı gerekli araştırmayı yapacaktır...”</b> <br/><br/>Daha sonra, 29 haziranda Başbuğ’un talebiyle buluştuklarında da aynı minvalde konuştuğunu öğrendik Erdoğan’ın... <br/><br/>Bununla yetinmedi; daha önce “devletin istihbaratı buldu” diye söz ettiği “belge” konusunda bilgi versin diye, Milli İstihbarat Teşkilatı Müsteşarı’nı Genelkurmay Başkanı’na gönderdi. <br/><br/>Ve dün, 30 haziranda, Ankara’da kritik MGK’nın toplandığı saatlerde, İstanbul’da bir başka kritik gelişme yaşanıyordu. <br/><br/>Daha dört gün önce, Genelkurmay Başkanı’nın “Delil yok, kovuşturmaya da gerek yok; soruşturma yeni delillerle yeniden açılsa da yeri askerî yargıdır” diyerek sivil yargı önüne çıkmasına muhalefet ettiği Kurmay Albay Dursun Çiçek, “AKP ve Gülen’i bitirme planı”nın altındaki imzasıyla ilgili olarak İstanbul Cumhuriyet Başsavcılığı’nda, Ergenekon soruşturmasını yürütenlerce sorgulandı. <br/><br/>Dahası, Genelkurmay Karargâhı’nda, Başbuğ’un yanıbaşında çalışan Çiçek, uzun sorgusu ardından, dün geceyarısı “örgüt üyeliği” suçundan tutuklanarak cezaevine gönderildi. <br/><br/>Ne dersiniz; <b>bütün bu olayları tek tek ve birbiriyle bağlantısı içinde yeniden düşünmek, yaşanan gerilim hakkında bir fikir vermiyor mu?</b> Çoğunuzun iyi bildiği, bizlerin de gazeteci olarak çok yakından takip ettiğimiz bu gelişmeleri alt alta yazmak bile, toplum olarak almaya çalıştığımız virajın keskinliğini hatırlatmıyor mu hepimize? <br/><br/>*** <br/><br/>Yazarken, MGK bildirisini kaçırmayayım diye bir gözümü, sesi kısık olan televizyonda tutuyordum. <br/><br/>Bir ara, Deniz Baykal’ın CHP’nin Meclis grubundaki konuşması geldi ekrana... <br/><br/>Zoraki bir tebessüm vardı Baykal’ın gergin yüzünde; sesini açınca, üslubundaki öfke ve istihza karışımıyla irkildim. <br/><br/>Diyordu ki, “Bakarsınız Cumhurbaşkanı Gül de birkaç saat içinde bu yasanın hiç uygun olmadığını anlama noktasına gelebilir.” <br/><br/>Darbecilerin sivil mahkemelerde yargılanmasını sağlayacak yasa değişikliğinden söz ediyor ve tabiî, devam eden MGK toplantısına atıfla, “Generaller, bu yasayı neden onaylamaması gerektiğini Gül’e bir güzel anlatırlar” demeye getiriyordu. <br/><br/>Parlamentonun, bu kararı alırken, öncelikle Genelkurmay’ın onayını istememesini açıkça, hiç yüksünmeden eleştiriyordu... <br/><br/>Baykal’ın, askerlerin ağır cezalık suçlarının sivil yargıya taşınabilmesine muhalefet etmesini utanarak izledim ve bir siyasi parti liderinden ziyade üniformasız bir general gibi konuştuğunu düşündüm.<b> <br/><br/>Demokratik kurumların gücünü sınırlayarak, oya dayanmayan bir iktidarı elden bırakmamaya çalışanlarla işbirliği yapıyordu; bunu yaparken siyasetçi kimliğinden de, demokratik konumundan da uzaklaşıyordu.</b> <br/><br/>Baykal’ı dinlerken, MGK’da sivil siyasetin ve demokrasinin galebe çalmasının taşıdığı önemi daha iyi kavradım. <b>Biliyorum ki, bu toplum bu keskin virajda ayakta kalabilirse, bu, Baykal gibilerine rağmen olacak.</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/6317.htm), [web.archive.org (arşiv bağlantısı)](http://web.archive.org/web/20090907064009/http://taraf.com.tr:80/makale/6317.htm)
# Orgeneral Başbuğ’a temmuz soruları

*Yasemin Çongar 02.07.2009*

<div class="taraf_structure_2col_1zq">
<div class="margen_n">



 <p><i>Taraf</i>’ın 12 haziranda “AKP ve Fethullah Gülen’i bitirme planı” başlığıyla yayımladığı belgenin altında imzası olan Kurmay Albay Dursun Çiçek hakkındaki suçlama, gözleri Genelkurmay Başkanı Orgeneral İlker Başbuğ’a çeviriyor. <br/><br/>Albay Çiçek’in tutuklanmasına, sonra da 24 saat içinde tahliyesine şaşırmak ve/veya üzülmek, hakkındaki suçlamanın ne anlama geldiği konusunda akıl ve dil tutulmasına yol açmamalı. <br/><br/>Üst rütbeli bir muvazzaf subayın “yasadışı örgüt üyeliği” suçundan tutuklanabilmesi kuşkusuz vahim bir gelişme... <br/><br/>Ama bu gelişmenin işaret ettiği olasılıkları gözden kaçırmak, yarattığı soruları cevapsız bırakmak ve tabii en önemlisi de, doğurduğu sorumlulukları geçiştirmek çok daha büyük bir vahametin kapısını aralayabilir. <br/><br/>İşte bu noktada Başbuğ’a büyük görev düşüyor. <br/><br/>*** <br/><br/>Öncelikle şunu akılda tutmalıyız; Albay Çiçek suçu kanıtlanıncaya dek “masum”dur. <br/><br/>Ancak Çiçek’in, hakkındaki hüküm kesinleşmedikçe “masum” sayılması gereği, “şüpheli” statüsünü ve 1 Temmuz 2009 itibariyle Ergenekon Davası’nda müstakbel “sanık” olmasını değiştirmiyor. <br/><br/>Albay’ın bu konumda olması, özelde Genelkurmay ve Türk Silahlı Kuvvetleri açısından, genelde de bütün toplum açısından “alarm verici” bir durum. <br/><br/>Neden alarm verici? <br/><br/>Çünkü Dursun Çiçek sıradan bir şahıs değil... <br/><br/>“Kıdemli Kurmay Albay” rütbesine sahip ve amirallik sırasında... <br/><br/>Daha da önemlisi, Genelkurmay Bilgi Destek Şube Müdürlüğü’nde, “psikolojik harekât” konusunda çalışıyor. <br/><br/>Yani, Türk ordusunun tepe karargâhının kalbinde görev yapan üst rütbeli bir subaydan söz ediyoruz. <br/><br/>Bu kurmay subayın, Genelkurmay Askerî Savcılığı ve bizzat Genelkurmay Başkanı tarafından kamuoyu önünde hararetle savunulmasından sadece dört gün sonra, sivil bir mahkemece “yasadışı örgüt üyesi” olduğu gerekçesiyle tutuklanabilmesi, hakkındaki iddianın sağlam delillerle desteklendiğini düşündürtüyor; dün akşamki jet tahliye kararı bu keyfiyeti değiştirmiyor. <br/><br/>Ortada çok ciddi bir suçlama var ve o suçlama, Türk ordusunun tepe karargâhının kalbini ilgilendiriyor. <br/><br/>*** <br/><br/>Orgeneral Başbuğ, o karargâhın komutanı olarak, Albay Çiçek’in tutuklanmasının gündeme getirdiği olasılık, soru ve sorumlulukların birinci derecedeki muhatabıdır. <br/><br/>Başbuğ’un, İrticayla Mücadele Eylem Planı’ndan “kâğıt parçası” diye bahsettiğini; Albay Çiçek hakkında yeterli delil olmadığı için kovuşturmaya gerek olmadığına inandığını; en azından 26 haziran itibariyle, ilgili belgenin gerçekliğinin daha fazla araştırılmasına gerek bile duymadığını ve yeni delillerle başlayabilecek yeni bir soruşturmanın da siviller eliyle yürütülmesine karşı çıktığını biliyoruz. <br/><br/>Son beş günde yaşananlar, özellikle de Başbakan Erdoğan ve MİT Müsteşarı Taner’le yaptığı görüşmeler, Başbuğ’un fikrini değiştirmiş olabilir. <br/><br/>Ama bence “ciddi zaaflar” içeren son basın toplantısındaki tutumunu gözden geçirse de geçirmese de, Başbuğ’un bugün artık savsaklayamayacağı bir dizi soru var. <br/><br/>Bu soruların öncülü, “İrticayla Mücadele Eylem Planı’ndan daha önce haberiniz var mıydı; bu plan sizin emrinizle mi hazırlandı” sorusudur. <br/><br/>Eğer Başbuğ, buna bugün hâlâ, “Hakaret sayarım” diye net bir “ret” cevabı verebiliyorsa, biz de bu cevabı “makbul” sayar ve kendisine yönelik temmuz sorularına geçebiliriz: <br/><br/>• Sayın Başbuğ, yanı başınızda çalışan üst rütbeli bir subayın “yasadışı örgüt üyesi” olması ve gündemdeki suç ve eylem planını yazması olasılığı karşısında karargâhınıza yeniden bakma gereği duyuyor musunuz? <br/><br/>• Karargâhta tam gün mesai yapan; elinin altında Türk Silahlı Kuvvetleri’nin “çok gizli” yazışmaları dahil birçok devlet belgesi olan; Genelkurmay’ın iç işleyişinden, karar ve uygulamalarından birinci derecede haberli bir subayın, hakkında tutuklama kararı getiren delillerle suçlanması, sizi o subayın bütün geçmiş faaliyetlerini incelemeye sevk etmiyor mu? <br/><br/>• Altına imza attığı, sivil toplum örgütleriyle işadamlarının fişlendiği 2006 tarihli andıç belgesi dahil, Albay Çiçek’in Genelkurmay bünyesinde daha önce hazırladığı plan ve yazıları incelemeye alacak mısınız? Bunların emir-komuta dahilinde ve sıralı amirlerin talimatlarına uygun olup olmadığını denetleyecek misiniz? <br/><br/>• “Cadı avı” başlatmayacağınızı söylemiştiniz; peki, “örgüt üyeliği” ile suçlanan Albay Çiçek’in ast ve üstleriyle ilişkisini gözden geçirmeyecek misiniz? Eğer yasadışı örgütün karargâhta bir üyesi varsa, başka üyelerinin de olabileceği ihtimali karşısında nasıl bir tutum izleyeceksiniz? Albay Çiçek’in görevi gereği yürüttüğü ast-üst ilişkisi dışında hangi muvazzaf subaylarla, nasıl bir irtibat içinde olduğunu inceletecek misiniz? <br/><br/>• 26 haziranda Genelkurmay Askerî Savcılığı’nın size verdiği bilgilerle Albay Çiçek’i savundunuz; aradan dört gün geçti ve aynı şahıs devletin istihbaratının elindeki bilgilerle tutuklandı. Bu size ne anlatıyor? Askerî Savcılığın elindeki istihbarat mı eksikti? Yoksa Askerî Savcılık elindeki istihbaratı görmezlikten mi geldi? <br/><br/>• “Ben emir vermedim” dediniz; İrticayla Mücadele Eylem Planı’na sahip çıkmadınız; böyle bir planı hazırlayan kişiyi orduda barındırmayacağınızı ilân ettiniz. Bir yandan bu kesinlikte konuşurken, bir yandan Albay Çiçek’i açıkça savunmanız bir yanılgı mıydı? Çiçek hakkında sizi yanıltan biri mi var? Orduya sızmış bir çetenin, bir cuntanın sizi yanıltmış olması ihtimal dahilinde mi?<br/><br/>• Eğer Çiçek, karargâhınızda gerçekten de suçlandığı türden bir faaliyet yürüttüyse, sizin bundan bihaber kalmanız mümkün mü? Ya da nasıl mümkün? Ve eğer varsa, bu zaafı nasıl ortadan kaldıracaksınız?</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6335.htm), [web.archive.org (arşiv bağlantısı)](http://web.archive.org/web/20090726191619/http://www.taraf.com.tr:80/makale/6335.htm)
# Kuvvet komutanı ile sivil müsteşarı eşitleme formülü

*Yasemin Çongar 03.07.2009*

<div class="taraf_structure_2col_1zq">
<div class="margen_n">



 <p>Kardeşlerin arasında “veto” gerginliği mi var? <br/><br/>Askerlerin ağır cezalık suçlardan sivil mahkemede yargılanmasına imkân veren yasa değişikliğinin Cumhurbaşkanı Gül tarafından kısmen veto edilmesi ihtimali, bu değişikliği “darbecileri yargılamanın yolunu açtık” diye hararetle savunan Başbakan Erdoğan’ı öfkelendiriyor mu? <br/><br/>Yoksa “Abdullah Bey kardeşim” ile “Tayyip Bey kardeşim” bir “ara formül” mü arıyorlar?<b> <br/><br/>GÜL’ÜN TEREDDÜTLERİ VAR</b> <br/><br/>Cumhurbaşkanı Gül ile Başbakan Erdoğan dün Köşk’te bu konuyu konuşurken, biz de <i>Taraf</i>’ın yazıişlerinde yukarıdaki soruların cevabını arıyorduk. <br/><br/>“Gerginlik var mı” sorusunu, Çankaya Köşkü’ne sorunca,”hayır” cevabı aldım... <b><br/><br/>“Cumhurbaşkanı’nın, veto hakkını kullanıp kullanmama yönünde bir eğilimi henüz oluşmadı; hukukçuların nihaî değerlendirmesine göre karar verecek” dedi bir Köşk yetkilisi.</b> <br/><br/>Başbakan’a yakın kaynaklar ise farklı tondan konuşuyordu. <br/><br/>Adalet ve Kalkınma Partisi’nin ileri gelen bir yetkilisi, <i>Taraf</i>’ın Ankara Bürosu’ndan Erdem Gül’e, “Tayyip Bey, Cumhurbaşkanı’nın yasayı onaylamasını bekliyor; Anayasa’ya aykırılık değerlendirmesi yapılacaksa da, bunun Anayasa Mahkemesi’nde yapılması gerektiğini düşünüyor” dedi. <br/><br/>İki tarafı da dinledikten sonra bende oluşan kanaat ise “veto” olasılığının Başbakan’ı, üzerindeki “veto” baskısının da Cumhurbaşkanı’nı çok rahatsız ettiği yönünde. <br/><br/>Bununla birlikte, <b>Abdullah Gül’ün Meclis’ten gece yarısı geçen yasa değişikliğiyle ilgili bazı tereddütler taşıdığını öğrendim...</b> <br/><br/>Cumhurbaşkanı’nın Başbakan’la da paylaştığı bu tereddütleri gidermenin yolları üzerine düşündüğü izlenimini edindim.<b> <br/><br/>KARARI GECİKTİRMEYECEK</b> <br/><br/>Genelkurmay’ı öfkelendiren ve hangi konuda, ne yapacağına Genelkurmay’dan gelen işarete göre karar veren CHP’yi bir kez daha Anayasa Mahkemesi’ne gitme hazırlığına sevk eden yasa değişikliğinin âkıbeti Cumhurbaşkanı’nın ne yapacağına bağlı. <br/><br/>Çankaya Köşkü yetkilileri, Gül’ün “ne” yapacağını değil ama “nasıl” ve “ne zaman” yapacağını anlatıyorlar. <br/><br/>Halen, Cumhurbaşkanlığı Genel Sekreter Yardımcısı Emin Kuz’a bağlı Köşk hukukçuları, yasa değişikliğini Anayasa’ya ve yasalara uygunluk bakımından inceliyor. <br/><br/>Salı günkü Milli Güvenlik Kurulu sonrasında yapılan mini zirvede alınan karar gereği, Genelkurmay’ın yasa değişikliği konusundaki itirazları da yine Köşk’ün hukukçularınca değerlendiriliyor. <br/><br/>Gül, kararını bu inceleme sonunda kendisine sunulan rapora göre verecek; Anayasa’ya aykırılık saptaması halinde “kısmî veto” olasılığı yüksek. <br/><br/>Ayrıca, Cumhurbaşkanı’nın hızlı hareket edeceğini de öğrendik... <br/><br/>Gül, on beş günlük yasal sürenin sonunu beklemeden, en geç önümüzdeki hafta ortasına kadar “onay” ya da “veto/kısmî veto” kararı verecek.<b> <br/><br/>“BİR YOL BULUNMALI” <br/><br/>Köşk’ün hukukçuları yasa değişikliğinde “Anayasa’ya aykırılık” saptamasa bile, Cumhurbaşkanı’nın “kısmî veto” yoluna gitmesi mümkün.<br/><br/></b>Bu ihtimali, “söz konusu yasa değişikliğinin sivil bürokratlarla askerî bürokratlar arasında eşitsizlik yarattığı” kanısı besliyor. <br/><br/>Dün görüştüğüm kaynaklardan, Gül’ün de bu kanıyı paylaştığı izlenimini edindim. <br/><br/>“Askerlerin ağır cezalık suçlardan sivil mahkemede yargılanması keyfiyeti değil ama bu yasa değişikliğinden sonra bir kuvvet komutanına yapılacak adlî muamelenin, bir bakanlığın sivil müsteşarına yapılacak muameleden farklı olması sorun yaratıyor...” <br/><br/>Sanırım, Gül de bu durumdan rahatsız ve eşitsizliği gidermek için “bir yol bulunmasını” diliyor. <br/><br/>Anlayabildiğim kadarıyla, Cumhurbaşkanı’nın gönlünden geçen şu:<b> <br/><br/>“Ağır cezalık suç işlediği isnat edilen askerlerin sivil mahkemede yargılanmasının esasları, 4483 sayılı Memurlar ve Diğer Kamu Görevlilerinin Yargılanması Hakkında Kanun’la belirlenen esaslarla çelişmesin. Asker ve sivil bürokratların yargılanma koşulları eşit tutulsun.”</b> <br/><br/>Bunu sağlayacak formül ne olabilir? Köşk’te de, Başbakanlık’ta da bu sorunun cevabını arayanlar var. <br/><br/>Üzerinde durulan seçeneği ise, “kuvvet komutanı ile sivil müsteşarı birbirine eşitleme formülü” diye adlandırmak mümkün. <br/><br/>4483 sayılı kanun, “Cumhurbaşkanlığı Genel Sekreteri, TBMM Genel Sekreteri, valiler ve müsteşarları yargılamakla yetkili ve görevli mahkemenin Yargıtay olduğunu” hükme bağlıyor. <br/><br/>“Hal böyleyken, ağır suçlardan yargılanacak kuvvet komutanlarını da Ağır Ceza Mahkemesi yerine Yargıtay’a göndermek gerekmez mi?” <br/><br/>Bana öyle geliyor ki Cumhurbaşkanı, bu soruyu soruyor ve içinden “evet, gerekir” cevabını veriyor. <br/><br/>Tartışılan yasa değişikliğinin kaderini ise Gül’ün, bu cevabın gereğini nasıl hayata geçireceği belirleyecek.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6372.htm), [web.archive.org (arşiv bağlantısı)](http://web.archive.org/web/20090910050111/http://www.taraf.com.tr:80/makale/6372.htm)
# İlke ile siyaset arasında Erdoğan

*Yasemin Çongar 07.07.2009*

<div class="taraf_structure_2col_1zq">
<div class="margen_n">



 <p><b>Başbakan belki de Başbuğ’un bu işteki rolünü biliyor ve hem Başbakan’ın bunu bilmesi hem de Başbuğ’un, Başbakan’ın bunu bildiğini bilmesi, Başbakan’a Başbuğ üzerinde olağanüstü bir denetim imkânı sağlıyor; bu nedenle de Başbakan, Başbuğ’a dokunma yanlısı değil.</b> <br/><br/>Bu girizgâh biraz karışık oldu, biliyorum. <br/><br/>Bu biraz karışık ve, evet, biraz spekülâtif konuya, yazının sonunda döneceğim. <br/><br/>*** <b><br/><br/>“Tayyip Erdoğan, hayatla din arasında sıkışmış bir adam.”</b> <br/><br/>Başbakan’ı çok seven ve sayan, onunla uzun süre çok yakın çalışmış, dindar bir arkadaşımın sözüdür bu. <br/><br/>Ben Erdoğan’ı, bu sözün doğruluğunu ölçebilecek kadar iyi tanımıyorum ama benzer bir cümle sıkça aklıma düşüyor Başbakan hakkında. <br/><br/>İstanbul Büyükşehir Belediye Başkanlığı’ndan bu yana kat ettiği yolu, aldığı virajları, yaptığı vites değişikliklerini ve verdiği molaları düşününce, <b>“Erdoğan, ilkeyle siyaset arasında sıkışmış bir adam”</b> diyorum kendi kendime. <br/><br/>Belki de “ilkeli” olmaya çalışan her siyasetçinin kaderidir bu sıkışma; bilemiyorum. <br/><br/>*** <i><br/><br/>Yeni Şafak</i>’tan Hakan Albayrak dün, kendi gazetesinin bazı ağır toplarının son dönemde satır aralarından verdiği “Başbuğ’u koruyalım, gözetelim” mesajlarına karşı ses yükselten önemli bir yazı yazdı; bir “ilkeli duruş” çağrısı yaptı. <br/><br/>Şöyle diyordu Albayrak: <br/><br/>“‘Ordu bünyesinde artık darbe planları yapılmaz, yapılsa bile yapanların canına okunur’ diyebiliyor muyuz? Diyemiyoruz. Peki, İlker Başbuğ bunu diyebilmemiz için gayret sarf ediyor mu? Etmiyor. Tam tersine, orduda ‘cadı avı’ yapmayacaklarını bildirerek, ‘bu kafayla gidilirse o işler yapanların yanına kâr kalacak’ diye düşünmeye sevk ediyor bizi. Öyleyse, askerî vesayet düzeniyle hesaplaşırken İlker Başbuğ’a da yüklenmeye mecburuz.” <br/><br/>Ve <b>“27 Mayıs, 12 Mart, 12 Eylül, 28 Şubat, 27 Nisan’ların bir daha yaşanmaması için cuntaların (veya cunta ihtimallerinin) üzerine gidenleri ‘ordu karşıtı’ diye yaftalayan Başbuğ, ‘ordu eşittir darbeci’ demiş olduğunun farkında mı acaba”</b> diye sorduktan sonra şöyle bitiriyordu yazısını: <br/><br/>“Biliyorum, biliyorum; ordu içindeki hassas dengeler, değişimin zorluğu, ‘Başbuğ’u da anlamak lazım,’ falan filan... Ama ne yapayım, Başbuğ’un söylem ve üslubundan rahatsız oluyorum işte. Bu söylem ve üslup, değişime değil, düpedüz statükoya hizmet ediyor.” <br/><br/>*** <br/><br/>Sanki aksini söylemesi caizmiş gibi, hukuka ve demokrasiye bağlılık bildirip bunlara bağlı olmayan subayları da orduda ba-rın-dır-ma-ya-ca-ğı-nı, tam da böyle heceleyerek ifade etti diye, ne yaptığına ve ne yapmadığına bakmaksızın bir anda Orgeneral Başbuğ’u “dokunulmaz” mertebesine taşıyan siyasi akıl hocalarının hızla çoğaldığı bir çevrenin içinden çıkmış olması itibariyle, Hakan Albayrak’ın yazısı bence özellikle önemliydi; o çevre için de zihin açıcı olmasını dilerim. <br/><br/>*** <br/><br/>Başbakan’ın siyaset ile ilke arasında trapez yaptığını düşünürsek, son haftalarda, günübirlik siyasi hesaplardan ziyade kalıcı ilkelere daha fazla tutunduğu izlenimindeyim ben. <br/><br/>Ya da belki kendisini, ilkeli olmaya çalışan her siyasetçi için “optimal” sayılabilecek bir dengede, yani “ilkeli” tavır göstermesinin “siyasi kazanç” sağladığı bir noktada bulduğu söylenebilir. <br/><br/>Ben kendi hesabıma, Başbakan’ın önceki gün sarf ettiği “Sana dokunmayan yılan bin yaşasın, olmaz. Ya dokunursa ne olacak, biz sessiz kalmayız” ve “Haysiyetsiz yaşamaktansa haysiyetli ölmek çok daha evlâdır” sözlerinin, hem bu “ilkeli” duruşun savunusunu hem de bu duruşun getirdiği risklere ilişkin bir farkındalığı yansıttığını düşündüm. <br/><br/>Erdoğan, Genelkurmay’ın ve Genelkurmay’ın medya ile siyasetteki temsilcilerinin yoğun baskısına karşın, ağır suçlarda askere sivil yargının yolunu açan yasa değişikliği konusunda ilkeli duruşunu şu ana kadar bozmadı... <br/><br/>Aynı şekilde, <i>Taraf</i>’ın “AKP ve Fethullah Gülen’i bitirme planı” başlığıyla duyurduğu meşum belge hakkında sivil yargının üzerine düşeni sonuna kadar yapması konusunda da kararlı göründü.<b> <br/><br/>Eğer bu tür planların tekrarlanmasını istemiyorsa, Başbakan’ın kararlılığını sürdürmesi ve dokunulması gereken herkese dokunmayı göze alması gerekiyor.</b> <br/><br/>*** <br/><br/>Bir yandan, bazı meslektaşlarımıza özel brifing veren kurmay subaylar, Albay Dursun Çiçek imzalı planın “siviller tarafından” hazırlandığı kanaatini medyada yerleştirme çabasını sürdüredursun, bir yandan da sivil yargı ve devletin sivil istihbaratı, bu planın Genelkurmay Karargâhı’nda hazırlanmış olma ihtimalini araştırmayı sürdürmekle yükümlüdür.<b> <br/><br/>Ortada, eylem planının bir “cuntanın işi” olduğunu iddia eden bir ihbar mektubu var; gerçek mi değil mi, mutlaka araştırılması gereken bir iddia bu.</b> <br/><br/>Öte yanda, eylem planının Genelkurmay Başkanı’nın talimatı dahilinde hazırlanıp hazırlanmadığı sorusu, henüz, Orgeneral Başbuğ’un kuşkusuz saygı duymamız ama Tanrı kelâmı da saymamamız gereken, “Hakaret sayarım” sözü dışında, net bir cevaba kavuşmuş değil. <br/><br/>Bu eylem planının, Genelkurmay Karargâhı’nda hazırlanmadığını kimse yüzde yüz kesinlikle söyleyemediğine göre, Başbuğ’un bu plandan “haberli olması” da, “bihaber olması” da birbirinden vahim iki olasılık olarak orta yerde durmaktadır. <br/><br/>Hal böyleyken, Erdoğan’a, “Başbuğ’a dokunma” telkini yapanlar, ya Türkiye’ye özgü bir maraz olan “karpuzun iyisini seçercesine paşanın iyisini seçmece” derdinden mustaripler ve “Başbuğ darbe yapmaz ya, maazallah, Başbuğ’a bir şey olursa, önü açılacaklardan emin olamayız” diye kafalarında kurmaktalar... Ya da en baştaki spekülasyona geliyor iş. <br/><br/>Bu yazının giriş cümlesindeki akıl yürütme, gazetemizdeki yazılarına “yaz arası” verse de, siyaseti izlemeye ve düşünmeye ara vermeyen Etyen Mahçupyan’a ait. <br/><br/>Etyen’in dün <i>Taraf</i>’ta sohbet ederken ortaya attığı bu spekülâsyonun beni rahatsız eden yönüyse, Başbakan’ı “ilkelilikten uzak bir siyasete yakın” konumlaması değil sadece... Ben asıl, bu tutumun uzun vadede, tam da Hakan Albayrak’ın yazdığı gibi, “değişime değil, düpedüz statükoya” hizmet edecek olmasından endişeliyim...<b> <br/><br/>Statükonun çelik çekirdeğinin, darbe hevesinden ve cuntacılardan arınmamış bir ordu olduğunu hepimiz biliyoruz zira.</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6434.htm), [web.archive.org (arşiv bağlantısı)](http://web.archive.org/web/20090911054854/http://www.taraf.com.tr:80/makale/6434.htm)
# Rabiya Kadir: Bardak taşmıştır

*Yasemin Çongar 08.07.2009*

<div class="taraf_structure_2col_1zq">
<div class="margen_n">



 <p>Urumçi’deki zulmün ajanslara düşen korkunç görüntüleri arasından gazetenin birinci sayfası için fotoğraf seçmeye çalışırken, kentin sokaklarında tecavüze uğradıktan sonra öldürüldüğü izlenimi veren iki genç kadının kanlar içindeki cansız bedenlerine bakakaldık. <br/><br/>Gözlerimizi, bilgisayar faresinin bir hamlesiyle bir başka kareye kaydırana kadar geçen o kısacık an aslında çok uzundu ve binlerce kilometre uzağımızdaki şiddetin bizi sarsmasına yetmişti. <br/><br/>“Kadınları niye öldürürler ki” diye sordu Ahmet Altan. <br/><br/>“Bunu birinci sayfadan böyle soralım sormasına ama... Erkekleri niye öldürürler ki” karşılığını verdi Mustafa Cesur. <br/><br/>Bir şey diyemedim. <br/><br/>Sessizce masama geçip daha önce defterime kaydettiğim Washington numaralarını çevirmeye başladım. <br/><br/>Birkaç denemeden ve aracıdan sonra, Beijing hükümetinin “Urumçi’deki olayları başlatan kadın” olarak suçladığı Rabiya Kadir’e ulaştım. <br/><br/>Rabiya hanım, İngilizce ve Türkçe anlaşma zorluğu nedeniyle, sorularımı, 1999’dan beri ABD’de yaşayan, daha önce Türkiye’de de kalmış olan Şincanlı Ömer Kanat’ın yardımıyla cevapladı. <br/><br/>*** <br/><br/>Bir zamanlar, Çin’in en zengin kadınlarından biriyken 1999’da eşinin ABD’ye iltica etmesi sonrasında Beijing’in büyük baskısıyla karşılaşan ve Washington’ın devreye girmesiyle <br/><br/>Mart 2005’te sınırdışı edilene dek altı yıl cezaevinde yatan Rabiya Kadir, bugün 62 yaşında bir babaanne. <br/><br/>Kendisine “Uygurların kızı” diyor ve başkanlığını yaptığı Dünya Uygur Kongresi aracılığıyla, Doğu Türkistan’daki Türk kökenli Sünni nüfusun hakları için mücadele veriyor. <br/><br/>Rabiya Kadir’e, ilk olarak, Şincan’daki ailesinin durumunu sordum:<b> <br/><br/>Akrabalarınızdan haber alabiliyor musunuz?</b> <br/><br/>Çin hükümeti Urumçi’deki protestoları benim organize ettiğimi öne sürdüğünden beri herkes için korkuyorum. Şincan’da 45 yakın akrabam var. Üç oğlum zaten cezaevinde... Büyük oğlumu “bölücülük” suçlamasıyla dokuz yıla mahkûm etmişlerdi, iki yıldır yatıyor. Bir kızım ve bir oğlum da ev hapsinde tutuluyor. Dışarıdaki yakınlarımın başına her an bir şey gelebilir.<b> <br/><br/>Urumçi’deki protestoları teşvik ettiğiniz doğru mu?</b> <br/><br/>Protestolar Uygur halkının giderek kötüleşen baskı rejimine haklı öfkesini yansıtıyor. 100 bin kadar Uygur siyasi görüşleri ve dinsel inançları nedeniyle cezaevinde. Halkın öfkeli olması için sebep çok. Her alanda ayrımcılık kurbanıyız. <br/><br/>Son protestolar ise Guangdong vilayetinde Uygur işçilerinin öldürülmesi konusunda Çin hükümet yetkililerinin sessiz kalması ve suçluları bulmaya çalışmaması üzerine başladı. Ben pazar günü Urumçi’de protesto eylemi düzenleneceğini internetten öğrenince, oradaki akrabalarımı aradım. Erkek kardeşime, evden çıkmaması uyarısında bulundum. Bunun haricinde hiçbir şey yapmadım, eylemleri teşvik etmedim. Çünkü benim yakınım olan herkesin yetkililerce hedef seçilebileceğini biliyordum. Şimdi de onların hayatından endişe ediyorum. Dokuz torunum için korkuyorum.<b> <br/><br/>Şincan’daki son durum hakkında size ulaşan bilgi nedir?</b> <br/><br/>Kadın erkek yüzlerce ölü ve binlerce yaralı var.<b> <br/><br/>Bu durum, etnik çatışmanın mı yoksa polis müdahalesinin mi sonucu?</b> <br/><br/>Çin polisi göstericileri şiddetle bastırmaya çalışmış; herkes kalabalığın üzerine ateş açıldığını anlatıyor. Bu sertlik üzerine, Uygurların da bazıları kendilerini tutamayıp Çinlilerin dükkânlarına, araçlarına saldırdılar, yağmalama olayları oldu ama etnik çatışma söz konusu değil.<b> <br/><br/>Uygurların bu tepkisini nasıl değerlendiriyorsunuz?</b> <br/><br/>Ben şiddetin her türüne karşıyım, Uygurlar da yapsa yine karşıyım. Ama tepkilerini anlayabiliyorum. Orada Çin hükümeti tarafından 60 senedir sürdürülen baskıcı siyasete karşı bir tepkidir bu. Bardak taşmıştır.<b> <br/><br/>Sizin ve ailenizin “bölücülük”le suçlanmasına yol açan talepleriniz neler? Ne istiyorsunuz?</b> <br/><br/>Uygurların dili ve dini büyük baskı altında. Biz bunun son bulmasını istiyoruz. Çin Anayasası, Doğu Türkistan’da Uygur dilinin Çince ile birlikte resmî dil olmasını garanti eder. Ama Çin hükümeti bu anayasal hakka bile riayet etmiyor. 2003’ten beri okullarda ve üniversitelerde Uygur dili tamamen yasak.<b> <br/><br/>İbadetin üzerinde nasıl bir baskı var?</b> <br/><br/>Çin hükümeti göstermelik olarak camileri açık tutuyor ama camiye giden herkesi Çin sivil polisi takip eder. Dindar Müslüman olduğu için hapse girmiş binlerce kişi var. Ayrıca öğrencilerin, öğretmenlerin, memurların ve 18 yaşın altındakilerin camiye gitmesi kesinlikle yasak. İstiyorlar ki, Çinli gibi yaşayalım, Uygur kimliğimizi toprağın altına gömelim ve bir daha hiç çıkmasın. Bu imkânsız.<b> <br/><br/>Çin polisinin uyguladığı şiddete dünyanın gösterdiği tepkiyi nasıl buldunuz?</b> <br/><br/>Yetersiz.<b> <br/><br/>Ne yapılmalı?</b> <br/><br/>Obama yönetiminin duyarlı bir açıklama yapmasından memnunum ama Çin’e çok net bir şekilde şiddeti durdurmasını söylemeliler. Çin hükümetinin gözaltına aldığı göstericileri derhal serbest bırakması ve Doğu Türkistan’daki ölü ve yaralı sayısını doğru olarak açıklaması için baskı yapmalı. Hotan’da, Kaşgar’da, Urumçi’de Çin polisinin baskısı sona ermeli ve dünyada demokrasi isteyen herkes Uygur halkının haklarına sahip çıkmalı.<b> <br/><br/>Ankara’nın tepkisi sizce yeterli miydi?</b> <br/><br/>Ankara’nın bu konuda ne dediğini duymadım bile.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6452.htm), [web.archive.org (arşiv bağlantısı)](http://web.archive.org/web/20091217141730/http://www.taraf.com.tr:80/makale/6452.htm)
# Gül intihar etmedi, MHP de etmemeli

*Yasemin Çongar 10.07.2009*

<div class="taraf_structure_2col_1zq">
<div class="margen_n">



 <p>Cumhurbaşkanı Gül, “sivil devrim”e “dur” dememekle doğru olanı yaptı. <br/><br/>Bu kararıyla, Meclis’in iradesine, Avrupa Birliği’ne uyum sağlama gereğine, hepsinden önemlisi de, giderek daha kuvvetli bir toplumsal talep haline gelen demokratikleşmeye ve onun ayrılmaz bileşeni olan “sivilleşme” çabasına set çekmemiş oldu. <br/><br/>Ya da şöyle diyebilirim: <br/><br/>Abdullah Gül, günün birinde Çankaya’dan yeniden siyaset meydanına inerse seçmenin yüzüne bakmasını zorlaştırmayacak, toplum karşısında kendisini utandırmayacak bir karar verdi. <br/><br/>Velhasıl, Cumhurbaşkanı’nın, askerin ve askerî brifing gazetecilerinin başı çektiği “kısmî veto” cephesine rağmen aldığı bu kararı, siyaseten intihar etmeye yanaşmaması olarak da okuyorum ben. <br/><br/>*** <br/><br/>Deniz Baykal’ın uzun kariyerinin en talihsiz anlarından biriydi. <br/><br/>Daha önce bu sütunda, onu izlerken “utandığımı” yazmıştım. <br/><br/>Şimdi de, Baykal’ın o çirkin cümlesini, o cümleye eşlik eden müstehzî mimiklerini hatırlayarak, tekrarlamak aynı duyguyu veriyor bana. <br/><br/>“Cumhurbaşkanı Gül, birkaç saat içinde yasanın yanlış olduğunu anlar” demişti Baykal. <br/><br/>Partisinin Meclis Grubu’nda konuşuyordu; o bunu söylerken, askerin ağır cezalık suçları nedeniyle sivil mahkemelerde yargılanmasına imkân veren yasa değişikliğinin de konuşulduğu Milli Güvenlik Kurulu toplantısı sürüyordu ve ben, bu ülkede, bir siyasi parti liderinin hâlâ, “Komutanlar, Meclis’in yanlış iş yaptığını nasıl olsa Cumhurbaşkanı’na bir güzel anlatırlar, nasıl karar vermesi gerektiğini bir güzel dikte ederler” demeye getirebilmesinden hicap duymuştum; Baykal’a içim acımıştı. <br/><br/>Abdullah Gül, bu söz için teessüflerini bildirdiğinde, safça olduğunu bile bile, “keşke İlker Başbuğ da benzer bir tepki verse” diye geçirmiştim içimden. <br/><br/>Aynı naif beklentiyi Baykal konusunda taşımıyorum ama... <br/><br/>CHP liderinin bu “şantajvari” sözü için, yasa değişikliğini onaylayan Abdullah Gül’den özür dilemesini beklemiyorum.<br/><br/>Şunu biliyorum zira... <br/><br/>Yasanın iptali için bir kez daha Anayasa Mahkemesi’nin kapısını aşındırmaya hazırlanan CHP, bu toplumun arzularından kopuk, bu ülkenin geleceğinde yeri olmayan, dört elle sarıldığı vesayet rejimi gibi miadı dolmuş bir devlet aygıtından başka bir şey değil bugün. <br/><br/>Ve Baykal, siyaseten çoktan intihar etmiş bir lider. <br/><br/>*** <br/><br/>Demokratikleşme ve onun ayrılmaz parçası olan sivilleşme, kuşkusuz yavaşlatılabilecek, ancak ne olursa olsun geri dönülmez bir yolculuk Türkiye için. <br/><br/>Yargıda çift başlılığa son verilmesi, ordunun siyasetten çekilmesi ve silahlı kuvvetlerin sivil denetime tâbi kılınması bu yolda mutlaka geride bırakacağımız aşamalar. <br/><br/>Bu gecikmiş dönüşümün kaçınılmazlığının farkına varmayanlar direnmeye devam edebilirler kuşkusuz. <br/><br/>Ama hem küresel hem toplumsal dinamiklerin dayattığı bir yolda ayak sürüyenlerin ayakta kalamayacağını er geç herkes gibi onlar da anlayacak bence. <br/><br/>Böyle düşündüğüm için, MHP’nin ne yapacağını özellikle merak ediyorum. <br/><br/>Zira MHP’nin, Baykal’ın CHP’sinden farklı olarak, toplumsal bir iddiası var. <br/><br/>MHP, Baykal’ın CHP’sinin aksine, bir “devlet aygıtı” gibi değil, adına uygun şekilde, bir siyasi parti gibi çalışıyor... <br/><br/>Ve ben Devlet Bahçeli’nin, MHP’yi toplumun talep ve beklentileri yerine, askeriyenin emirlerine tâbi kılmanın siyaseten intihar anlamına geleceğini bildiğini sanıyorum. <br/><br/>Bu nedenle de, <i>Taraf</i>’ın Ankara Temsilcisi İsmet Demirdöğen dün başkentteki havayı aktarırken, “MHP, askere sivil yargının yolunu açan yasanın iptali için Anayasa Mahkemesi’ne gitmekte tereddütlü” dediğinde pek şaşırmadım. <br/><br/>Dar muhalif hesaplarının baskın çıkmamasını ve MHP’nin bu yerinde tereddüdünü, sivilleşmeden yana bir tutuma tahvil etmesini diliyorum.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6480.htm), [web.archive.org (arşiv bağlantısı)](http://web.archive.org/web/20090815104850/http://www.taraf.com.tr:80/makale/6480.htm)
# Ayşe Arman’ın “Reina komedisi”

*Yasemin Çongar 15.07.2009*

<div class="taraf_structure_2col_1zq">
<div class="margen_n">



 <p>Mahalleleri severim ben. <br/><br/>Mahalleler, eninde sonunda iç içe yaşarlar zira. <br/><br/>Ve mahalleli, ne kadar muhafazakâr olsa da değişime açıktır... <br/><br/>“Yukarı mahallenin çocuklarıyla maç yapalım, aşağı mahallenin pastanesinde dondurma yiyelim, mahalleye yeni gelen aileye oturmaya gidelim” derken değişir, değiştiğini bilir. <br/><br/>*** <br/><br/>Gettoları sevmem ben. <br/><br/>Gettolar kapalıdır, içlerine giremezsiniz, içlerinden kolay kolay çıkamazsınız. <br/><br/>*** <br/><br/>Ayşe Arman bence hayırlı bir iş yaptı. <br/><br/>Evet, aceleye getirilmiş bir proje olduğu belliydi ve evet, yüzeysel gözlemlerle sınırlıydı yazdıkları... <br/><br/>Evet, belki istihza dozu yer yer mütedeyyinleri rencide edebilecek kadar yüksekti... <br/><br/>Ve evet, sosyolojik derinliği olan, toplumsal hayatımızın her alanına mercek tutan bir haber-röportaj koymadı ortaya... <br/><br/>Ama –ne yazık ki Taraf’ın bir köşesi dahil- bazı gazetelerde hakkında yazılan galiz ve düzeysiz yorumları da hakketmedi Arman. <br/><br/>Ben kendi hesabıma, “Ayşe karşı mahallede” yazılarını, bir Ayşe Arman röportajı okuduğumu unutmadan okudum ve bu sınırlar içinde o yazılardan faydalandım. <br/><br/>En azından, Arman’ın gözlemlerinin “samimiyetine” inandım... <br/><br/>Ve bu sayede, onun amacı bu muydu değil miydi bilmesem de, yazdıklarından iki temel çıkarsama yaptım. <br/><br/>Birincisi, Arman ve arkadaşının tesettüre girip gittikleri birçok yer ve mekânda rahatsız edilmemelerine, herkes gibi muamele görmelerine sevindim; gerçek mahallelerden ve gerçek mahallelilerden korkmamak gerektiğine bir kez daha kani oldum... <br/><br/>Nişantaşı’nı da, Fatih’i de yeniden sevdim. <br/><br/>“Nişantaşlılar böyle soyunur, nokta” ya da “Fatihliler böyle örtünür, nokta” diyerek, Nişantaşı’nda yarı çıplakları, Fatih’te ise tesettürlüleri “birinci sınıf” sayan gettocu zihniyetin aslında her iki mahalleyi de çoktan terketmekte olduğunu anlayıp sevindim. <br/><br/>Zaten Arman’ın anlattıklarından bende kalan ikinci izlenim de, gettolar üzerineydi. <br/><br/>O yazılarda, beni şaşırtmayan ama yine de rahatsız eden iki deneyim, iki ayrı “getto”da yaşanmıştı. <br/><br/>Mini etekli Arman, bir mahalleden ziyade bir tarikat gettosuna dönüşen İsmailağa’da pek de hoş karşılanmamıştı. <br/><br/>Tesettürlü Arman ise, bir laik cemaat gettosu gibi işletilen Reina’ya alınmamıştı. <br/><br/>*** <br/><br/>Ancak gettolaşmış bir mahallede kendini “yabancı” hissetmek başka şey, Belediye’den ruhsatlı bir kulübün kapısından kovulmak başka... <br/><br/>Bu ikincisini, “Reina komedisi” başlığıyla yazmıştı Ayşe Arman ve eğer anlattıkları birebir gerçeği yansıtıyorsa, Reina bence kapatılmalı; nokta! <br/><br/>Ya da şöyle söyleyeyim; Reina’nın, rezervasyon yaptırmış Ayşe Arman’ı “tesettürlü” diye içeri sokmamasına benzer bir olay, Amerika’da, Avrupa Birliği’nin herhangi bir yerinde ve hatta bu konuda çok net bir yasayı 2000’de kabul eden İsrail’de yaşansa, bu düpedüz “ayrımcı” uygulama nedeniyle işletme önce çok ağır bir ceza alır ve eğer uygulamasını değiştirmezse, kapatılır. <br/><br/>Ancak...<i> <br/><br/>Taraf</i>’taki muhabir arkadaşlarımız dün Reina’yı aradılar ve gerek kulübün Halkla İlişkiler Sorumlusu Aysel Gökçe Taşçı, gerekse işletmenin ortaklarından Ali Ünal, Ayşe Arman’ın yazdıklarını kesinkes yalanlayan açıklamalar yaptılar bize. <br/><br/>Yarın bu sütunda, hem onların açıklamalarını yazacağım... <br/><br/>Hem de diğer ülkelerde, aslında bizimkilerden çok da uzak olmayan mahallelerde “ayrımcı” işletmelerin başına neler geldiğini anlatacağım.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6548.htm), [web.archive.org (arşiv bağlantısı)](http://web.archive.org/web/20090718094520/http://www.taraf.com.tr:80/makale/6548.htm)
# Ayşe Arman’ın “Reina komedisi”

*Yasemin Çongar 15.07.2009*

<div class="taraf_structure_2col_1zq">
<div class="margen_n">



 <p>Mahalleleri severim ben. <br/><br/>Mahalleler, eninde sonunda iç içe yaşarlar zira. <br/><br/>Ve mahalleli, ne kadar muhafazakâr olsa da değişime açıktır... <br/><br/>“Yukarı mahallenin çocuklarıyla maç yapalım, aşağı mahallenin pastanesinde dondurma yiyelim, mahalleye yeni gelen aileye oturmaya gidelim” derken değişir, değiştiğini bilir. <br/><br/>*** <br/><br/>Gettoları sevmem ben. <br/><br/>Gettolar kapalıdır, içlerine giremezsiniz, içlerinden kolay kolay çıkamazsınız. <br/><br/>*** <br/><br/>Ayşe Arman bence hayırlı bir iş yaptı. <br/><br/>Evet, aceleye getirilmiş bir proje olduğu belliydi ve evet, yüzeysel gözlemlerle sınırlıydı yazdıkları... <br/><br/>Evet, belki istihza dozu yer yer mütedeyyinleri rencide edebilecek kadar yüksekti... <br/><br/>Ve evet, sosyolojik derinliği olan, toplumsal hayatımızın her alanına mercek tutan bir haber-röportaj koymadı ortaya... <br/><br/>Ama –ne yazık ki Taraf’ın bir köşesi dahil- bazı gazetelerde hakkında yazılan galiz ve düzeysiz yorumları da hakketmedi Arman. <br/><br/>Ben kendi hesabıma, “Ayşe karşı mahallede” yazılarını, bir Ayşe Arman röportajı okuduğumu unutmadan okudum ve bu sınırlar içinde o yazılardan faydalandım. <br/><br/>En azından, Arman’ın gözlemlerinin “samimiyetine” inandım... <br/><br/>Ve bu sayede, onun amacı bu muydu değil miydi bilmesem de, yazdıklarından iki temel çıkarsama yaptım. <br/><br/>Birincisi, Arman ve arkadaşının tesettüre girip gittikleri birçok mekânda rahatsız edilmemelerine, herkes gibi muamele görmelerine sevindim; gerçek mahallelerden ve gerçek mahallelilerden korkmamak gerektiğine bir kez daha kani oldum... <br/><br/>Nişantaşı’nı da, Fatih’i de yeniden sevdim. <br/><br/>“Nişantaşlılar böyle soyunur, nokta” ya da “Fatihliler böyle örtünür, nokta” diyerek, Nişantaşı’nda yarı çıplakları, Fatih’te ise tesettürlüleri “birinci sınıf” sayan gettocu zihniyetin aslında her iki mahalleyi de çoktan terketmekte olduğunu anlayıp sevindim. <br/><br/>Zaten Arman’ın anlattıklarından bende kalan ikinci izlenim de, gettolar üzerineydi. <br/><br/>O yazılarda, beni şaşırtmayan ama yine de rahatsız eden iki deneyim, iki ayrı “getto”da yaşanmıştı. <br/><br/>Mini etekli Arman, bir mahalleden ziyade bir tarikat gettosuna dönüşen İsmailağa’da pek de hoş karşılanmamıştı. <br/><br/>Tesettürlü Arman ise, bir laik cemaat gettosu gibi işletilen Reina’ya alınmamıştı. <br/><br/>*** <br/><br/>Ancak gettolaşmış bir mahallede kendini “yabancı” hissetmek başka şey, Belediye’den ruhsatlı bir kulübün kapısından kovulmak başka... <br/><br/>Bu ikincisini, “Reina komedisi” başlığıyla yazmıştı Ayşe Arman ve eğer anlattıkları birebir gerçeği yansıtıyorsa, Reina bence kapatılmalı; nokta! <br/><br/>Ya da şöyle söyleyeyim; Reina’nın, rezervasyon yaptırmış Ayşe Arman’ı “tesettürlü” diye içeri sokmamasına benzer bir olay, Amerika’da, Avrupa Birliği’nin herhangi bir yerinde ve hatta bu konuda çok net bir yasayı 2000’de kabul eden İsrail’de yaşansa, bu düpedüz “ayrımcı” uygulama nedeniyle işletme önce çok ağır bir ceza alır ve eğer uygulamasını değiştirmezse, kapatılır. <br/><br/>Ancak...<i> <br/><br/>Taraf</i>’taki muhabir arkadaşlarımız dün Reina’yı aradılar ve gerek kulübün Halkla İlişkiler Sorumlusu Aysel Gökçe Taşçı, gerekse işletmenin ortaklarından Ali Ünal, Ayşe Arman’ın yazdıklarını kesinkes yalanlayan açıklamalar yaptılar bize. <br/><br/>Yarın bu sütunda, hem onların açıklamalarını yazacağım... <br/><br/>Hem de diğer ülkelerde, aslında bizimkilerden çok da uzak olmayan mahallelerde “ayrımcı” işletmelerin başına neler geldiğini anlatacağım.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6561.htm), [web.archive.org (arşiv bağlantısı)](http://web.archive.org/web/20090919071925/http://www.taraf.com.tr:80/makale/6561.htm)
# Reina’nın kapıları

*Yasemin Çongar 16.07.2009*

<div class="taraf_structure_2col_1zq">
<div class="margen_n">



 <p>Amerikan tarihinin en devrimci konuşmalarından biri lokantalarla ilgilidir. <br/><br/>Her Amerikalının her lokantaya girebilmesini savunan bu konuşmayı, 12 Haziran 1963’te Başkan John F. Kennedy yapar ve şu cümlesi tarihe geçer: <br/><br/>“Öyle bir yasa çıkaralım ki, ayrımsız bütün Amerikalıların otellerde, tiyatrolarda, lokantalarda, mağazalarda ve benzeri işletmelerde hizmet görme hakkını güvenceye alsın...” <br/><br/>Kennedy, bir hafta sonra 1875 tarihli Yurttaşlık Hakları Yasası’nı değiştirecek düzenlemeyi Kongre’ye gönderir. <br/><br/>Ve 1964’te kabul edilen yeni Yurttaşlık Yasası’nın ikinci maddesi, kamuya hizmet veren bütün ticarî işletmelerde renk, ırk, din ve etnik kökene dayalı ayrımcılığı yasaklar. <br/><br/>Amerikan Yurttaşlık Hakları Hareketi 1964 yasasıyla yetinmemiş, Kongre’ye baskı yapmış ve ülkede, ayrımcılığı bitirmeye dönük yasama faaliyeti, yıllar içinde daha kapsamlı güvenceler getirerek sürmüştür. <br/><br/>Ama bugün Amerika’da hâlâ birçok ayrımcılık mağduru, hakkını 1964 yasasıyla arar; zira bu yasa, ticarî işletmelerle ilgili bu tür şikâyetlerde Adalet Bakanlığı’nı görevlendirir ve hükümetin şikâyet konusu işletme aleyhine dava açmasını öngörür. <br/><br/>*** <br/><br/>“Kokoamos Adası” adlı gece kulübünün başı geçen yıl bu yasayla derde girdi. <br/><br/>Başkent Washington’a yakın sayfiye kasabalarından biri olan Virginia Beach’teki kulüp, bir kıyafet yönetmeliği belirlemişti; buna göre, kulübe ancak “şık” görünümlü müşteriler alınacaktı ve bu tanım bazı saç modellerini dışta bırakıyordu. <br/><br/>Gece kulübünün şıklıkla bağdaştırmadığı modeller, balmumuyla yapıştırılmış “rasta,” “cornrow” (balıksırtı) örgü ve Bob Marleyvarî “dreadlock” gibi modelleri içeriyordu... <br/><br/>Sorun da buradaydı, zira bu saç modelleri ağırlıklı olarak siyahî Amerikalıların favorisiydi. <br/><br/>Nitekim, saçlarını bu model yaptırmış birkaç siyahın kulübe girmesi önlendi ve şikâyetleri üzerine, 2008 başında Amerikan Adalet Bakanlığı devreye girdi. <br/><br/>Kokoamos Adası aleyhine, “ırkçılık” ve “belli bir ırkın giyim tarzına karşı ayrımcılık” iddiasıyla, 1964 Yurttaşlık Yasası’na muhalefetten dava açıldı. <br/><br/>Kulüp, davayı kaybedeceğini anlayınca kıyafet yönetmeliğini kaldırarak uzlaşma yoluna gitti. <br/><br/>Kokoamos Adası’nda “rasta” saçlı siyahî erkekler de yemek yiyip dans edebiliyor artık... <br/><br/>*** <br/><br/>Virginia Beach’teki gece kulübünün ayrımcılık mazereti “şıklık”tı. <br/><br/>Birkaç ay önce, yine başkent Washington yakınlarındaki St. Mary’s County’de yaşanan olayda ise bu kez “güvenlik” gerekçesi ortaya atıldı. <br/><br/>Navy Federal Credit Union bankasına giden Kenza Shelley, sırasını beklerken gişe memuru tarafından arka odaya davet edildi. <br/><br/>Müslüman bir kadın olan Shelley, başörtülüydü. <br/><br/>Banka görevlisi, “Güvenlik nedeniyle, müşterilerin şapka, kapüşon, türban ve başörtüsüyle bankaya girmelerini yasakladık. Başörtünüzü çıkarmayacaksanız, size ancak arka odada hizmet verebiliriz” dedi. <br/><br/>Shelley itiraz etti: “Herkesle eşit muamele istiyorum.” <br/><br/>Ardından, önce Amerikan İslamî İlişkiler Konseyi’ne şikâyette bulundu, sonra da basına konuştu. <br/><br/>Amerikan Adalet Bakanlığı, “güvenlik” gerekçesiyle “dine dayalı ayrımcılık” yapılamayacağı teziyle devreye girdi; konuyu mahkemeye taşıdı. <br/><br/>Sonuçta, Navy Federal Credit Union bankası politika değiştirdi; başörtülü müşterilere eşit hizmet vermeye başladı. <br/><br/>*** <br/><br/>“Arabaya biniyoruz ve karnımız ağrıyıncaya kadar gülüyoruz.” <br/><br/>Ayşe Arman ve arkadaşı, tesettürlü halleriyle, rezervasyon yaptırmalarına rağmen Reina’nın kapısından kovulduktan sonra böyle yapmışlar... <br/><br/>Bunu okuduğumda, “Ayşe Arman, kıyafeti nedeniyle maruz kaldığı muamelenin ‘ayrımcılık’ olduğunu ve eşit yurttaşlık haklarını hayata geçirmiş bir ülkede ‘suç’ teşkil edeceğini herhalde kavramadı” diye düşündüm... <br/><br/>Zira Arman bunu kavrasa ve ayrımcılık mağduru tesettürlü kadınlarla empati kurabilseydi, tek tepkisi karnı ağrıyıncaya kadar gülmek olmazdı; buna inanıyorum. <br/><br/>Ama önemli olan tebdil-i kıyafet halindeki Arman’ın tepkisi değil. <br/><br/>Önemli olan, Türkiye’deki gerçek mağdurların sessiz kalmaması... <br/><br/>Önemli olan, “Kürde servis yapmam” diyen çaycıdan, “burası modern bir kulüp, türbanlılar giremez” diyen kapı görevlisine kadar, ayrımcı zihniyetin her tür tezahürünü hep birlikte reddetmemiz ve gereğini yapmamız. <br/><br/>*** <br/><br/><em>Taraf</em> buna inandığı için, Ayşe Arman’ın Reina’nın kapısından kovulmasını ciddiye aldı. <br/><br/>Muhabirimiz Fırat Alkaç, Beşiktaş Belediyesi’yle konuştu. <br/><br/>Aldığı cevap: “Hiçbir eğlence merkezinde ve özel mekânda böyle bir kıyafet kanunu yok. Eğer başörtünüzden dolayı içeri alınmıyorsanız şikâyet edebilirsiniz ve ilgili kulübe cezaî işlem uygulanır.” <br/><br/>Fırat bununla yetinmedi; Reina’nın Halkla İlişkiler Sorumlusu Aysel Gökçe Taşçı’ya da konuyu sordu. <br/><br/>Cevap: “Arman’ın rezervasyonu yemekliydi. Geldiği saatte mutfağımız kapalı olduğu için içeri almadık. Şortluları, terliklileri de almıyoruz. Aradığımız şart şıklık.” <br/><br/>İş orada kalmadı; Reina’nın ortaklarından Ali Ünal, Fırat’a şunları anlattı: <br/><br/>“Kapalı bayanları içeri almamak gibi bir kuralımız yok. Birçok kapalı arkadaşım var; her zaman Reina’ya gelir eğlenirler. Arman mekâna geldiğinde, bara geçeceğini söylese içeri alırdık. Onun mekâna girme niyeti yoktu, kamera kayıtlarından da bunu anlıyoruz.” <br/><br/>Fırat, Reina’nın kamera kayıtlarını izleyince ne görecek bilmiyorum ama şimdilik anladığım şu: <br/><br/>Reina’nın kapıları, tesettürlü kadınlara sonuna kadar açık-mış!</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6569.htm), [web.archive.org (arşiv bağlantısı)](http://web.archive.org/web/20090923203252/http://www.taraf.com.tr:80/makale/6569.htm)
# Karanlık savaşın kefareti

*Yasemin Çongar 17.07.2009*

<div class="taraf_structure_2col_1zq">
<div class="margen_n">



 <p>Anna Politkovskaya’yla, 2006 yılı başlarında Washington’da tanışmıştım. <br/><br/>Yabancı Basın Merkezi’ne gelip, küçük bir gazeteci grubuna Kirli Savaş’ı anlatmıştı. <br/><br/>Bir cümlesini hiç unutmadım. <br/><br/>“Binlerce masum insanın kaçırıldığı, işkence gördüğü ve yargısız infaza kurban gittiği bu savaşın kiri, Rusya’yı ve Çeçenistan’ı yönetenlerin yüzünden çıkmayacak.. ta ki onlar günahlarının kefaretini ödeyinceye kadar” demiş ve eklemişti, “bunun tek yolu da gerçeklerin gün ışığını görmesi.” <br/><br/>Vladimir Putin’den, Ramazan Kadirov’dan öfkeyle bahsediyordu. <br/><br/>Kadirov’un 2004’te, kendisini bizzat tehdit ettiğini söylüyordu. <br/><br/>Putin, Rusya’yı “Sovyet döneminin karanlığına geri götürecek”ti, Politkovskaya’ya göre. <br/><br/>Kadirov için, “günümüzün Stalin’i” diyordu. <br/><br/>Onca tehdide, saldırıya, karalamaya rağmen hayatını, bu konudaki kitabına verdiği isimle <i>Kirli Savaş</i>’ın gerçeklerinin gün ışığını görmesine adayan Anna Politkovskaya 2006’nın sonbaharında, Moskova’da oturduğu apartmanın asansöründe ölü bulundu. <br/><br/>Kafasında ve omzunda birer, göğsünde iki kurşun vardı. <br/><br/>Kırk yedi yaşındaydı. <br/><br/>*** <br/><br/>Anna Politkovskaya’nın yakın arkadaşı, insan hakları eylemcisi Natalya Estemirova önceki sabah Çeçenistan’ın başkenti Grozny’de işe gitmek için evinden çıktıktan kısa bir süre sonra kaçırıldı. <br/><br/>Çığlıklarını duyan, beyaz bir arabaya tıkılıp götürüldüğünü gören tanıklar var... <br/><br/>Aynı gün öğleden sonra, evinden seksen kilometre uzakta, İnguşetya sınırları içindeki bir otoyolun kenarında buldular cesedini. <br/><br/>Kafasından ve göğsünden vurulmuştu. <br/><br/>Elli yaşındaydı. <br/><br/>*** <br/><br/>Natalya Estemirova, 1999’dan beri Çeçenistan’daki insan hakları ihlallerinin ortaya çıkarılmasına adamıştı hayatını. <br/><br/>Gorbaçov döneminde kurulan bir insan hakları örgütü için çalışıyordu; <i>Kirli Savaş</i>’ı yazarken Anna Politkovskaya’ya yardım etmiş, arkadaşının öldürülmesi ve kendisine yönelik bitmek bilmez tehditler, bu savaşın karanlık yüzünü açığa çıkarma çabasından vazgeçirmemişti onu. <br/><br/>Natalya Estemirova’yı hiç tanımadım. <br/><br/>Ama dün öldürüldüğünü öğrendiğimde, çok saygı duyduğum bir Amerikalı gazetecinin, <i>New Yorker</i>’ın Genel Yayın Yönetmeni (ve <i>New York Times</i>’ın eski Moskova Temsilcisi) David Remnick’in kendisiyle yaptığı bir söyleşiyi izledim internette. <br/><br/>Estemirova’nın David’e verdiği cevapları dinlerken, üç yıl öncesine döndüm; <br/><br/>Anna Politkovskaya’yı işittiğimi sandım. <br/><br/>Kavgaları ve kaderleri kadar, sesleri de benziyordu bu iki cesur kadının; irkildim ama şaşırmadım. <br/><br/>Ramazan Kadirov, tıpkı Politkovskaya gibi, Estemirova’yı da bizzat tehdit etmişti. <br/><br/>Ve anlaşılan, bu tehdit yine havada kalmamıştı... <br/><br/>Büyük ihtimalle, tıpkı Politkovskaya gibi, Estemirova’yı da Rus-Çeçen derin devleti öldürtmüştü. <br/><br/>David Remnick’in dün <i>New Yorker</i>’ın web sitesinde yazdığı gibi, “korkunç bir olaydı bu ama aslında kendisini, gerçeği söylemeye adamış Ruslara yönelik çok sayıda saldırıdan sadece sonuncusuydu.” <br/><br/>Ve yine Remnick’in ifadesiyle, “her seferinde aynı tepki veriliyor, öfke çığlıkları atılıyor, dramatik bir cenaze töreni düzenleniyor, Rus hükümeti olaya buz gibi ilgisiz kalıyor, soruşturma uzadıkça uzuyor, en sonunda da senaryosu Dostoyevski tarafından çoktan yazılmış bir dava ile olayın üstü kapanıyordu.” <br/><br/>*** <br/><br/>Dün yazıişleri toplantısında hâkim olamadım kendime; ağladım. <br/><br/>Natalya Estemirova’yı konuşuyorduk, evet.. ama bir yandan da, Özel Yetkili Diyarbakır Cumhuriyet Savcısı Ergun Tokgöz’ün hazırladığı iddianameye bakıyor, Çeçenistan’daki değil, Türkiye’deki beyaz arabaların hikâyesini okuyor; oraların değil buraların kirli savaşından sahneleri izliyorduk. <br/><br/>Eski Kayseri Jandarma Alay Komutanı Albay Cemal Temizöz’ün bilgisi ve talimatıyla gerçekleştirilen işkenceleri, yargısız infazları, bugüne dek faili meçhul kalsa da aslında bölge halkının indinde yıllardır “faili meşhur” olan cinayetleri bizzat tanıklarının anlatımından öğreniyorduk. <br/><br/>Bu korkunç hikâyelerin bir kısmını, <i>Taraf</i>’ın Güneydoğu Temsilcisi Faruk Balıkçı’nın haberinde okuyacaksınız bugün. <br/><br/>Okurken, bu hikâyeleri iddianamesine koyan Ergun Tokgöz’ün, Ankara’daki bir grup hâkim ve savcı tarafından görevinden alınmak istendiğini unutmayın lütfen. <br/><br/>Kirden ve kandan arınmamızın yolu, bu karanlık savaşın günahlarının kefaretini ödemekten geçiyor... <br/><br/>Ve, tıpkı Çeçenistan’daki gibi, ancak ve ancak gerçeklerin gün ışığına çıkmasıyla mümkün bu. <br/><br/>Savcı Ergun Tokgöz’ü safdışı etmek isteyenler işte bunu önleme çabasında...<br/><br/>Unutmayın.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6584.htm), [web.archive.org (arşiv bağlantısı)](http://web.archive.org/web/20090720112509/http://www.taraf.com.tr:80/makale/6584.htm)
# Karanlık savaşın kefareti

*Yasemin Çongar 17.07.2009*

<div class="taraf_structure_2col_1zq">
<div class="margen_n">



 <p>Anna Politkovskaya’yla, 2006 yılı başlarında Washington’da tanışmıştım. <br/><br/>Yabancı Basın Merkezi’ne gelip, küçük bir gazeteci grubuna Kirli Savaş’ı anlatmıştı. <br/><br/>Bir cümlesini hiç unutmadım. <br/><br/>“Binlerce masum insanın kaçırıldığı, işkence gördüğü ve yargısız infaza kurban gittiği bu savaşın kiri, Rusya’yı ve Çeçenistan’ı yönetenlerin yüzünden çıkmayacak.. ta ki onlar günahlarının kefaretini ödeyinceye kadar” demiş ve eklemişti, “bunun tek yolu da gerçeklerin gün ışığını görmesi.” <br/><br/>Vladimir Putin’den, Ramazan Kadirov’dan öfkeyle bahsediyordu. <br/><br/>Kadirov’un 2004’te, kendisini bizzat tehdit ettiğini söylüyordu. <br/><br/>Putin, Rusya’yı “Sovyet döneminin karanlığına geri götürecek”ti, Politkovskaya’ya göre.<br/><br/>Kadirov için, “günümüzün Stalin’i” diyordu. <br/><br/>Onca tehdide, saldırıya, karalamaya rağmen hayatını, bu konudaki kitabına verdiği isimle <i>Kirli Savaş</i>’ın gerçeklerinin gün ışığını görmesine adayan Anna Politkovskaya 2006’nın sonbaharında, Moskova’da oturduğu apartmanın asansöründe ölü bulundu. <br/><br/>Kafasında ve omzunda birer, göğsünde iki kurşun vardı. <br/><br/>Kırk yedi yaşındaydı. <br/><br/>*** <br/><br/>Anna Politkovskaya’nın yakın arkadaşı, insan hakları eylemcisi Natalya Estemirova önceki sabah Çeçenistan’ın başkenti Grozny’de işe gitmek için evinden çıktıktan kısa bir süre sonra kaçırıldı. <br/><br/>Çığlıklarını duyan, beyaz bir arabaya tıkılıp götürüldüğünü gören tanıklar var... <br/><br/>Aynı gün öğleden sonra, evinden seksen kilometre uzakta, İnguşetya sınırları içindeki bir otoyolun kenarında buldular cesedini. <br/><br/>Kafasından ve göğsünden vurulmuştu. <br/><br/>Elli yaşındaydı. <br/><br/>*** <br/><br/>Natalya Estemirova, 1999’dan beri Çeçenistan’daki insan hakları ihlallerinin ortaya çıkarılmasına adamıştı hayatını. <br/><br/>Gorbaçov döneminde kurulan bir insan hakları örgütü için çalışıyordu; <i>Kirli Savaş</i>’ı yazarken Anna Politkovskaya’ya yardım etmiş, arkadaşının öldürülmesi ve kendisine yönelik bitmek bilmez tehditler, bu savaşın karanlık yüzünü açığa çıkarma çabasından vazgeçirmemişti onu. <br/><br/>Natalya Estemirova’yı hiç tanımadım. <br/><br/>Ama dün öldürüldüğünü öğrendiğimde, çok saygı duyduğum bir Amerikalı gazetecinin, <i>New Yorker</i>’ın Genel Yayın Yönetmeni (ve <i>New York Times</i>’ın eski Moskova Temsilcisi) David Remnick’in kendisiyle yaptığı bir söyleşiyi izledim internette. <br/><br/>Estemirova’nın David’e verdiği cevapları dinlerken, üç yıl öncesine döndüm; <br/><br/>Anna Politkovskaya’yı işittiğimi sandım. <br/><br/>Kavgaları ve kaderleri kadar, sesleri de benziyordu bu iki cesur kadının; irkildim ama şaşırmadım. <br/><br/>Ramazan Kadirov, tıpkı Politkovskaya gibi, Estemirova’yı da bizzat tehdit etmişti. <br/><br/>Ve anlaşılan, bu tehdit yine havada kalmamıştı... <br/><br/>Büyük ihtimalle, tıpkı Politkovskaya gibi, Estemirova’yı da Rus-Çeçen derin devleti öldürtmüştü. <br/><br/>David Remnick’in dün <i>New Yorker</i>’ın web sitesinde yazdığı gibi, “korkunç bir olaydı bu ama aslında kendisini, gerçeği söylemeye adamış Ruslara yönelik çok sayıda saldırıdan sadece sonuncusuydu.” <br/><br/>Ve yine Remnick’in ifadesiyle, “her seferinde aynı tepki veriliyor, öfke çığlıkları atılıyor, dramatik bir cenaze töreni düzenleniyor, Rus hükümeti olaya buz gibi ilgisiz kalıyor, soruşturma uzadıkça uzuyor, en sonunda da senaryosu Dostoyevski tarafından çoktan yazılmış bir dava ile olayın üstü kapanıyordu.” <br/><br/>*** <br/><br/>Dün yazıişleri toplantısında hâkim olamadım kendime; ağladım. <br/><br/>Natalya Estemirova’yı konuşuyorduk, evet.. ama bir yandan da, Özel Yetkili Diyarbakır Cumhuriyet Savcısı Ergun Tokgöz’ün hazırladığı iddianameye bakıyor, Çeçenistan’daki değil, Türkiye’deki beyaz arabaların hikâyesini okuyor; oraların değil buraların kirli savaşından sahneleri izliyorduk. <br/><br/>Eski Kayseri Jandarma Alay Komutanı Albay Cemal Temizöz’ün bilgisi ve talimatıyla gerçekleştirilen işkenceleri, yargısız infazları, bugüne dek faili meçhul kalsa da aslında bölge halkının indinde yıllardır “faili meşhur” olan cinayetleri bizzat tanıklarının anlatımından öğreniyorduk. <br/><br/>Bu korkunç hikâyelerin bir kısmını, <i>Taraf</i>’ın Güneydoğu Temsilcisi Faruk Balıkçı’nın haberinde okuyacaksınız bugün. <br/><br/>Okurken, bu hikâyeleri iddianamesine koyan Ergun Tokgöz’ün, Ankara’daki bir grup hâkim ve savcı tarafından görevinden alınmak istendiğini unutmayın lütfen. <br/><br/>Kirden ve kandan arınmamızın yolu, bu karanlık savaşın günahlarının kefaretini ödemekten geçiyor... <br/><br/>Ve, tıpkı Çeçenistan’daki gibi, ancak ve ancak gerçeklerin gün ışığına çıkmasıyla mümkün bu. <br/><br/>Savcı Ergun Tokgöz’ü safdışı etmek isteyenler işte bunu önleme çabasında...<br/><br/>Unutmayın.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6598.htm), [web.archive.org (arşiv bağlantısı)](http://web.archive.org/web/20090923203259/http://www.taraf.com.tr:80/makale/6598.htm)
# Mağlubu olmayan çözüm

*Yasemin Çongar 21.07.2009*

<div class="taraf_structure_2col_1zq">
<div class="margen_n">



 <p>Galibi olmayan bu savaşı ancak mağlubu olmayan bir çözüm bitirebilir. <br/><br/>Devlet artık bunu biliyor... <br/><br/>Bu savaşı kazanamayacağını biliyor. <br/><br/>Barışın, ancak savaşan taraflara kendilerini “mağlup” hissettirmeyecek bir çözümle mümkün olacağını, devlet içindeki anahtar kurum ve şahıslar artık anlıyorlar. <br/><br/>*** <br/><br/>Fatih Çekirge dün <i>Hürriyet</i>’te, <b>“Eğer bir sonuca gidilecekse bunun kilidi şu sözle açılacaktır: Mağlubu olmayan bir çözüm... Yani kimse diğerine ‘Bileğini büktüm’ demeyecek...”</b> diye yazdı. <br/><br/>Çekirge, bunu yazmadan önce kimlerle konuştu bilmiyorum ama bu yaklaşımın, PKK’nın dağdan indirilmesi projesinin devlet içindeki lokomotiflerine egemen olduğunu biliyorum. <br/><br/>Görevi bırakmadan, bu projeyi başarıya ulaştırmak isteyen Milli İstihbarat Teşkilatı Müsteşarı Emre Taner’in böyle düşündüğüne inanıyorum. <br/><br/>*** <br/><br/>Bu nedenledir ki <b>devlet, Abdullah Öcalan’ı resmen muhatap almazken, fiilen muhatap alacağı bir çözüm için düğmeye bastı.</b> <br/><br/>Bu nedenledir ki devlet, “dağdan indirme” projesinin kültürel, siyasi, iktisadi açılımlarla da bütünleştirilmesi gerektiğini artık teslim ediyor. <br/><br/>Ve bu açılımların, Türkiye’de yaşayan Kürtlerin “birinci sınıf vatandaş” olmasını güvenceye alacak yasal düzenlemelerle desteklenmesi yönünde kesin bir olmasa da, en azından bunu imkân dahilinde gören ve giderek olgunlaşmakta olan bir siyasi tahayyül var artık. <br/><br/>*** <br/><br/>Ancak şu da var...<b> <br/><br/>Savaşan tarafların, yani devlet ile PKK’nın, birbirlerine karşılıklı olarak “bileğini büktüm” dememesi, “mağlubu olmayan bir çözüm” için gerekli ama yeterli değil.</b> <br/><br/>Mühim olan, çeyrek yüzyıldır süren savaşın birinci derecedeki mağdurlarının, yani kendilerini “mağdur” hissetmemesi artık asla mümkün olmayanların “mağlup” hissetmemesini de sağlayabilmek. <br/><br/>Ve bunu sağlayabilecek tek şey, gerçek. <br/><br/>*** <br/><br/>DTP lideri Ahmet Türk bir süre önce olağanüstü bir çıkış yaptı; Türkiye’de 17 bin 547 faili meçhul cinayet işlendiğini hatırlatıp “bugüne kadar yargılanmayan failleri kardeşlik adına affetmeye hazır olduğunu” söyledi. <br/><br/>Ahmet Türk gibi yaşanan acıları yakından bilen birinin bu cümlesi önünde sessizce başımı eğmekten, bu cümledeki yüce gönüllülüğe ve kudrete saygı duymaktan başka ne yapabilirim? <br/><br/>Bunu uzun zamandır düşünüyorum. <br/><br/>Ve içimdeki ses, Ahmet Türk’ün derin bir saygı ve samimi bir hayranlık duyduğum bu cümlesine karşı isyan ediyor. <br/><br/>Bu cümleye, tıpkı daha önce Ergun Babahan’ın yaptığı gibi, itiraz ediyorum. <br/><br/>Cizre’de Albay Cemal Temizöz’ün bilgi ve talimatı dahilinde işlenen elli beş cinayetin tanıklıklarını okuyunca... <br/><br/>Şemdinli’nin Ormancık Köyü’nde Albay Ali Çamurcu’nun önderliğindeki işkenceleri ve kaçırılıp öldürülen 12 korucunun Derecik Taburu’na gömüldüğünü öğrenince... <br/><br/>Güneydoğu’dan <i>Taraf</i>’a gelen yeni “toplu mezar” ihbarlarının peşine düştükçe... <br/><br/>Muhabirlerimize anlatılan yeni katliam hikâyelerini dinledikçe... <b><br/><br/>Devlet adına hareket eden birtakım adamların eliyle işlenen bu suçların üstünü asla örtmememiz ve, hayır, bu suçları henüz unutmamamız gerektiğini düşünüyorum.</b> <br/><br/>Evet, belki kurbanların yakınları bu vahşetin sorumlularını affedebilirler bir gün ama önce o vahşetin gerçeğini milletçe bilmemiz ve sorumlularını yargılamamız gerek. <br/><br/>Ergun Babahan’ın, benim henüz Ahmet Türk’ün cümlelerini sessizce düşünmenin ötesine geçemediğim bir anda yazdığı şu satırlara katılıyorum: <br/><br/>“Kendine devlet diyen bir organizasyonun temel görevi, toprakları üzerinde yaşayan yurttaşlarının can güvenliğini sağlamaktır. Yakın geçmişte kimi kamu görevlilerinin bu görevi ihmal bir yana, yurttaşların canını kendi eliyle aldıkları anlaşılıyor. DTP lideri Ahmet Türk’e katılmak mümkün değil. Sayın Türk, Kürt meselesi çözülürse, bu faili meçhulleri unutacaklarını söylemişti. Bence buna hakkı yok. Türkiye bu dönemi açılmamak üzere kapatacaksa, katillerden mutlaka hesap sormalı. Rütbesi, mevkii ne olursa olsun.” <br/><br/>*** <br/><br/>Geçen hafta bu sütunda yazdım: <br/><br/>Çeçenistan’daki kirli savaşın takipçisi Anna Politkovskaya, bu savaşın kurbanı olmadan kısa süre önce, “Savaşın kirinin Rus devletinin çehresinden silinmesinin tek yolu, savaşın günahlarının kefaretinin ödenmesidir; bu da ancak gerçeklerin gün ışığına çıkmasıyla mümkün” demişti. <br/><br/>Türkiye için de aynı şey geçerli; mağlubu olmayan bir çözümü ancak “gerçek” sağlayabilir. <br/><br/>Devletin PKK ile savaşında, onbinlerce asker ve PKK militanı öldü.<b> <br/><br/>Bu devlet, Kürt çocuklarının eline silah alıp dağa çıkmasını önleyemedi; bu devlet, eline silah verdiği Türk çocuklarının o dağlarda ölmesini önleyemedi.</b> <br/><br/>Savaşın bir yüzü bu; asker aileleriyle PKK’lı ailelerinin aynı derinlikteki acısının özeti bu. <br/><br/>Ama savaşın bir de “kirli” yüzü var. <br/><br/>Devlet bu “kir”den artık temizlenmeli.<b> <br/><br/>Devlet adına hareket eden birtakım adamlar, Güneydoğu’da eline silah almamış vatandaşlara ettikleri zulmün, kıydıkları masum canların hesabını yargı önünde vermeli.</b> <br/><br/>*** <br/><br/>Birileri, o çok sevdikleri sözü kullanarak “rövanşist” diyecektir bu çağrı için. <br/><br/>“Kürt meselesinde çözüm için tarihî fırsat var” gibi çok önemli bir sözün arkasına sığınarak gerçekleri unutmamızı isteyeceklerdir. <br/><br/>Yanılmış olurlar; yanıltmaya yeltenmiş olurlar. <br/><br/>Çünkü kalıcı bir barış, savaşın eli silahlı taraflarından da önce, silahsız mağdurlarının kendilerini “mağlup” hissetmemesiyle mümkün.<b> <br/><br/>Bugünlerde yeniyetme bir heyecanla “yaşasın barış” nidaları atmaya başlayan dünün şahinlerine dikkat edin bence.</b> <br/><br/>Onlardan, “Aman canım, toplu mezarları kazdırmayın; Temizöz İddianamesi’ni ciddiye almayın; Ergenekon Davası’nı abartmayın... Bunlar ortalığı bulandırıyor; çözümü erteliyor; barışı zorlaştırıyor” türü sözler işiteceksiniz. <br/><br/>Bu sözler karşısında, bir an için durun... <br/><br/>Ve gerçek bir barışın ancak gerçekler üzerine kurulabileceğini düşünün.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6645.htm), [web.archive.org (arşiv bağlantısı)](http://web.archive.org/web/20090925162202/http://www.taraf.com.tr:80/makale/6645.htm)
# Öcalan resmen değil, fiilen muhatap

*Yasemin Çongar 22.07.2009*

<div class="taraf_structure_2col_1zq">
<div class="margen_n">



 <p>Abdullah Öcalan avukatlarıyla bir süre önce yaptığı görüşmede <i>Taraf</i>’tan da bahsetmiş. <br/><br/>Daha sonra basına verilen notlarda Öcalan’a atfen şu sözler yer aldı:<b> <br/><br/>“Şu anda Erdoğan ılımlı muhafazakâr İslam’ın sözcüsüdür, zaten Başbakan’dır. Liberallerin de sözcüsü var. Ahmet Altan, Yasemin Çongar onlar, <i>Taraf</i> çevresi liberallerin sözcüsüdür. Ben de Kürtlerin sözcüsüyüm. Ahmet Altan’ın çok eski tarihli bir yazısını okudum, şöyle yapsın, böyle yapsın diyor. Ona ve Yasemin’e şu söylenebilir, beni hiç anlamamışlar. Kürt sorununda Başbakan mecbur kaldığı için birtakım adımlar atıyor. Kürt sorununu gerçekten tanıdıkları için bunu yapmıyorlar. Kürt sorunu bu toplumun ciddi bir varoluş sorunudur.”</b> <br/><br/>Öcalan’ın son cümlesine aynen katılıyorum... <br/><br/>Kürt meselesi, bence Türkiye’nin en hayatî meselesidir. <br/><br/>İki nedenle böyle: Hem bu devletin demokratikleşme, sivilleşme, şeffaflaşma alanındaki zafiyetinin acısını en çok Kürtler çektiği için, hem de Kürt meselesi ve onun beslediği savaş sona ermedikçe bu ülkenin tam anlamıyla demokratikleşmesi, sivilleşmesi, şeffaflaşması hayal olduğu için...<b> <br/><br/>Bu memleket, çeyrek yüzyıllık savaşın topraklarına gömdüğü suç ve şer mirasını söküp atmadıkça ve bu devlet, savaşın yamacında, eli silahsız Kürtlere ettiği zulmün günahından arınmadıkça “temiz” bir ülkede yaşayamayacağız hiçbirimiz...</b> <br/><br/>Öcalan’ın, <i>Taraf</i>’a “liberallerin sözcülüğü”nü yakıştırarak, Ahmet Altan’la bana hitaben söylediği “beni hiç anlamamışlar” sözünü ise anlayamadım. <br/><br/>Bu gazetenin “liberallerin sözcüsü” olma iddiası yok; <i>Taraf</i>, devletin demokratikleşme, sivilleşme ve şeffaflaşma zaaflarını aşmasında basının önemli rol oynayabileceğine, bunun da cesur ve dürüst habercilikle yapılabileceğine inanıyor, o kadar. <br/><br/>Öcalan’ı “anlayamamış olmamız” mevzuuna gelince... <br/><br/>Neyi kastettiğini bu notlardan tam kavrayamadım ama tahminim şu: <br/><br/>Öcalan, <i>Taraf</i>’ın aylar önce yazdığı “PKK’yı dağdan indirme hazırlığı” haberleri ile “çözüm için önce PKK’nın elini tetikten çekmesi gereği”ni vurgulayan köşe yazılarımıza pek katılmamakla birlikte, kanımca esasen başka bir şeye itiraz ediyor; AKP hükümetinin ve devletin bazı anahtar kurum ve şahıslarının, Kürt meselesinde barışçı çözüm gereğini artık kavradıkları konusundaki görüşümüzü paylaşmıyor. <br/><br/>Nitekim Öcalan, sözü Başbakan’a getirip “Kürt sorununda mecbur kaldığı için birtakım adımlar atıyor” demiş. <br/><br/>İşin ironik yanı şu ki ben de aynen böyle düşünüyorum ve “mecburiyet” olgusunu her türlü ideolojik tercih veya siyasi niyetten daha çok önemsediğim, daha kuvvetli ve güvenilir bulduğum için de, hem Başbakan’ın hem de başta Cumhurbaşkanı Abdullah Gül ve Milli İstihbarat Teşkilatı Müsteşarı Emre Taner olmak üzere etkin bürokratların, Türkiye’nin bu savaşı bitirmeye artık “mecbur” olduğunu anlamalarını çok değerli buluyorum. <br/><br/>Savaşın bitmesi, bugün sivilleşme, demokratikleşme ve şeffaflaşmanın ön koşuludur. <br/><br/>Türkiye’nin Avrupa Birliği macerasının sonu da, küresel ekonomi içindeki rolünü hakkıyla oynayabilmesi de buna bağlı... <br/><br/>AKP’nin ya da devleti değil öncelikle kendi toplumsal tabanını kollayan herhangi bir gerçek siyasi partinin, bu ülkede gerçekten iktidar olabilmesi, yani askerî vesayetin son bulması da buna bağlı. <br/><br/>Velhasıl, Kürt meselesinin barışçı çözümü, birçok düzeyde ve birçok katman için varoluşsal bir mesele bugün. <br/><br/>*** <br/><br/>Barışçı çözümün “mecburiyet” halini alması “mutlak” olduğu anlamına gelmiyor ama siyasi, iktisadi, diplomatik alanda birçok iç ve dış vektörün aynı yöne doğru hareketlenmesini sağlıyor. <br/><br/>Öcalan, bu hareketlenmenin en önemli unsurlarından biri. <br/><br/>Görebildiğim kadarıyla, yukarıda saydığım şahıslar başta olmak üzere Ankara’da konu üzerine düşünen birçok yetkili de bunun farkında.<b> <br/><br/>Lâfı dolandırmadan söyleyeyim; devlet barışçı çözüm için Öcalan’ı muhatap alması gerektiğinin farkında. <br/><br/>Ve bu, dün de bu sütunda yazdığım gibi, “resmen” değil, “fiilen” gerçekleşecek. <br/><br/>Öcalan 1999’da yakalanıp Türkiye’ye getirildiğinden beri, devletin “resmî” olmasa da “fiili” muhatabıdır ve şimdi bu karşılıklı ilişki, yine fiilen, barışçı çözüm arayışının en önemli vektörlerinden biri haline gelmiştir.</b> <br/><br/>Önceki gün Dışişleri Bakanı Ahmet Davutoğlu ile Ankara’da buluşan meslektaşlarımızdan Fikret Bila’nın “İmralı çözüm için zemin değil” yorumuna katılmıyorum ben. <br/><br/>Bila, Davutoğlu’na “Öcalan da sürece dahil mi” diye sormuş ve şu yanıtı almış: <br/><br/>“Türkiye’nin kendi iradesiyle bulacağı çözümler vardır. Hangi zeminlerde konuşacağımız bellidir. Bunlar da Bakanlar Kurulu ve Milli Güvenlik Kurulu’dur. Başka zemin aramamak lâzım.” <br/><br/>Yani, Davutoğlu Ankara’daki her “resmî” yetkilinin söyleyebileceği kadarını söylemiş. <br/><br/>Ama bu söylem, Öcalan’ın çözüm sürecinde “fiilen” yer almasının devlet açısından bir tercih değil, bir mecburiyet olduğu gerçeğini değiştirmiyor. <br/><br/>Öcalan’ın, PKK’nın Eruh ve Şemdinli baskınlarının 25. yıldönümü olan 15 ağustosta açıklayacağı yol haritası, bu önemli konumunun gerektirdiği siyasi ufku yansıtacak mı, doğrusu emin değilim. <br/><br/>Ama şunu biliyorum... <br/><br/>Öcalan yapacağı açıklamayla, Türkiye’nin kaderini belirleyebilecek güce halen sahip. <br/><br/>DTP’nin devlete yaptığı ve bugünkü manşetimizde yer alan “Silahı Öcalan’la, siyaseti bizimle konuşun” çağrısı ise bence mevcut durumun en iyi özeti değil. <br/><br/>Zira ben, Öcalan’ın bugün artık dağdan ziyade, şehirde etkili bir lider olduğuna inanıyorum. <br/><br/>Öcalan’ın söyleyeceği sözün gücü, dağdaki militanın ona kulak verecek olmasından belki daha da fazla, ovadakilerin onu dinleyecek olmasında.<b> <br/><br/>Öcalan, devlet için “mecburi bir muhatap” çünkü Güneydoğu’nun kentlerinde, kasabalarında, köylerinde, toz toprak içinde, yalın ayaklarıyla koşuşturan binlerce küçük kız ve oğlanın dillerinden bugün hâlâ düşmeyen tekerleme “Biji Apo” diye başlıyor.</b> <br/><br/>“Dağın” ise, bir kadın militanın bana bir buçuk yıl önce karlı bir Kandil gecesinde söylediği gibi “kendine özgü bir şeriatı var...” <br/><br/>Ve Öcalan’la devletin ortak zorluğu da esas burada. <br/><br/>(Bu konuya devam edeceğim.)</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6658.htm), [web.archive.org (arşiv bağlantısı)](http://web.archive.org/web/20090826030724/http://www.taraf.com.tr:80/makale/6658.htm)
# İmralı ve San Lorenzo

*Yasemin Çongar 23.07.2009*

<div class="taraf_structure_2col_1zq">
<div class="margen_n">



 <p>San Lorenzo, İmralı’dan kuş uçuşu 12 bin 250 kilometre uzaklıkta bir ada... <br/><br/>*** <br/><br/>Kuş gibi havalansak şimdi, koca bir kıta ve kocaman bir okyanus boyu uçsak, Lima Limanı’na varsak... <br/><br/>Sahil şeridi Callao’da bir taşın üstüne konup daha da büyük olan öteki okyanusa dönsek yüzlerimizi, uçsuz bucaksız uzanan lacivert köpüklü sulara baksak... <br/><br/>“Atlasak yüzeriz” dedirtecek kadar yakın, bitişik iki ada görürüz. <br/><br/>Kıyıya, Inca uygarlığına beşiklik etmiş derin vadilerle yarılarak inen And Dağları’nın uzantısıdır bu adalar; kayalıktırlar ve çoğu zaman ince, alçak bir bulut cibinlik gibi örter onları. <br/><br/>Küçük olanın adı El Fronton’dur. <br/><br/>Büyüğü San Lorenzo. <br/><br/>San Lorenzo’da bir donanma üssü vardır ve Sendero Luminoso’nun (Aydınlık Yol) lideri, felsefe profesörü Abimael Guzman tam on yedi yıldır orada mahpus yatar. <br/><br/>*** <br/><br/>Abdullah Öcalan, 1999’da Nairobi’de yakalandığında, sonunun, Peru makamlarının 1992’de ele geçirdiği Guzman gibi olacağını düşünenler çoktu. <br/><br/>Ben o sırada Washington’da gazetecilik yapıyor, içinde “Öcalan” geçen her soruma içinde “Guzman” geçen bir cevap alıyordum. <br/><br/>Amerikan Merkezi İstihbarat Örgütü (CIA) elini çabuk tutmuştu... <br/><br/>Öyle ki, Clinton yönetiminin Kürt meselesi üzerine çalışan kadroları, Öcalan’ın Türkiye’ye teslim edilmesiyle eş zamanlı olarak iletmek için hazırladıkları “tavsiyeler metni”ni henüz tamamlayamadan bitmişti operasyon. <br/><br/>Türkiye Öcalan’ı almış, Kürt meselesi konusunda Ankara’ya yapılacak tavsiyeler ise Washington’daki bir masanın çekmecesinde kalmıştı. <br/><br/>Sonradan, dönemin başbakanı Ecevit, “Amerika, Öcalan’ı verirken idam edilmemesi dışında koşul dayatmadı” diyecekti hayretini gizlemeksizin. <br/><br/>Washington, Öcalan’ın “adil yargılanması” ve “sağ kalması” dışında Ankara’ya “koşul” dayatmayı düşünmemişti gerçekten de ama çekmecede kalan “tavsiyeler” arasında, Kürt meselesine barışçı çözümü kolaylaştırabilecek adımlar vardı. <br/><br/>PKK’nın dağdan indirilmesi için Öcalan’dan yararlanılması bunlardan biriydi. <br/><br/>Peru’da Guzman’ın yakalanması Aydınlık Yol’u etkisizleştirmişti; şimdi PKK da etkisizleşebilir ve bu aşamada Öcalan, tıpkı Guzman gibi, yapacağı çağrıyla savaşın bitmesini sağlayabilirdi. <br/><br/>*** <br/><br/>Aydınlık Yol’u 1960’ların sonunda kuran, 1980’de Peru devletine karşı Maocu bir gerilla savaşı başlatan Guzman, 1992’de yakalanınca Lima’daki Fujimori yönetimi onu küçük düşürmek için her şeyi yaptı. <br/><br/>Üzerinde, siyah beyaz çizgili, Daltonvari cezaevi giysileriyle bir kafesin içine koyup teşhir ettiler Guzman’ı... <br/><br/>Askerî bir mahkeme müebbet hapis verdi ona. <br/><br/>Bir yandan da, Fujimori’nin bir danışmanı, Guzman’la pazarlık yürüttü. <br/><br/>Hayatta kalması karşılığında, 1993’te televizyona çıkıp “barış” ilan etmesi sağlandı. <br/><br/>Bu çağrı, Aydınlık Yol’u ikiye böldü; dağdaki gerillaların altı bin kadarı teslim oldu, kalanlar Oscar Ramirez’in liderliğinde silahlı mücadeleyi sürdürdü. <br/><br/>Yedi yıl sonra ise bu kez Ramirez yakalandı; Aydınlık Yol tümüyle bitmese de etkisizleşmişti artık. <br/><br/>*** <br/><br/>Öcalan’ın yakalanması, Guzman’ın yakalanmasına benzemedi. <br/><br/>Mahpusluk, Guzman’ın aksine, Öcalan’ın tabandaki etkisini azaltmadı. <br/><br/>PKK, Aydınlık Yol’un aksine, lideri yakalandıktan sonra stratejik bir yenilgi yaşamadı; dağdaki varlığını, nispî gücünü ve popüler desteğini korudu. <br/><br/>Belki bunda, Türkiye’nin “Öcalan’dan yararlanmayı” bilmemesinin ya da “Öcalan’ın kendisini kullandırmamasının” da payı vardır... <br/><br/>Nitekim 20 Aralık 2006’da avukatlarıyla yaptığı görüşmede şöyle demişti Öcalan: <br/><br/>“Guzman tarzını uygulayarak, beni kullanmak mümkün değil. Bunu akıllarından çıkarsınlar. Tamam, benden faydalanabilirler. Benim de yapmak istediğim bu ama bu şekilde basit yaklaşılamaz. Böyle düşünenleri ciddi olmaya davet ediyorum. Barışçıl ve demokratik çözüm için 15 yıldır çaba harcıyorum. Bu konuda hâlâ iddialıyım. İnisiyatifim var, kullanabilirim.” <br/><br/>*** <br/><br/>Öcalan, şimdi çözüm için inisiyatif kullanmaya hazırlanıyor. <br/><br/>Aynı şekilde, Ankara da “PKK’yı dağdan indirme planı” üzerinde çalışıyor. <br/><br/>Bu iki girişim bir noktada kesişecek mi? Kandil’den eve dönüşün yolu açılacak mı? PKK’nın dağ kadrolarının ekseriyeti de, Aydınlık Yol gerillaları gibi, silahsızlanmaya razı olacak mı? <br/><br/>Bu soruların cevabının “olumlu” olmasını isteyen herkes Peru’da olup biteni iyi öğrenmeli bence. <br/><br/>Zira Peru örneği sadece, “Fujimori’nin Guzman’ı yakalatıp ondan yararlanması” ile sınırlı kalmadı. <br/><br/>Peru’da barış, asıl Fujimori’nin otoriter yönetimi devrildikten sonra sağlandı. <br/><br/>Askerî mahkemedeki mahkûmiyetinin ardından, sivil mahkemede yeniden yargılanan Guzman halen hapiste ama askerî mahkemelerde mahkûm edilen 400’den fazla gerilla, sonradan sivil mahkemelerce serbest bırakıldı. <br/><br/>Ayrıca, Lima’da bir Hakikat Komisyonu oluşturuldu. <br/><br/>O komisyon, sadece Aydınlık Yol’un savaş günahlarını belgelemedi; 1980-2000 arasında öldürülen 70 bin kişiden en az üçte birinin katilinin Peru devlet güçleri olduğunu da kayda geçirdi. <br/><br/>Ve Fujimori, bu yılın nisan ayında, ölüm mangası kurdurmak dahil insan hakları ihlalleri yüzünden yirmi beş yıl hapse mahkûm oldu. <br/><br/>*** <br/><br/>Abimael Guzman, San Lorenzo’daki tek mahpus değil bugün; bitişiğindeki hücrede Vladimiro Montesinos yatıyor. <br/><br/>Montesinos, Fujimori döneminde Peru Ulusal İstihbarat Örgütü’nün başkanıydı ve Aydınlık Yol sempatizanı sivillerin öldürüldüğü Cantuta Katliamı’nın emrini vermişti... <br/><br/>San Lorenzo Adası ile İmralı’nın arası uç uç bitmez velhasıl.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6673.htm), [web.archive.org (arşiv bağlantısı)](http://web.archive.org/web/20090826031544/http://www.taraf.com.tr:80/makale/6673.htm)
# “Görülmüştür” damgalı ölümler

*Yasemin Çongar 24.07.2009*

<div class="taraf_structure_2col_1zq">
<div class="margen_n">



 <p>Dün sabah haber toplantısından çıktığımda iki mektup bekliyordu beni. <br/><br/>Biri, Erzurum H Tipi Kapalı Cezaevi’nden... <br/><br/>İlk satırını okuyunca sendeledim: <br/><br/>“<b>Ben İsmet Ablak, merhaba!</b> Bu mektup elinize geçtiğinde ben sonsuzluk âlemindeki yeni yaşamıma başlamış olacağım.” <br/><br/>Sonra, mektubun tarihine takıldı gözüm: <br/><br/>19 temmuzda, yani İsmet Ablak’ın cansız vücudunun, Erzurum Araştırma Hastanesi’nin bodrum katındaki mahkûmlar koğuşundan sessiz sedasız alınıp bitişikteki morga konulmasından bir gün sonra yazılmıştı. <br/><br/>*** <br/><br/>Kanser hastası İsmet Ablak, ölümün kendisini yakında alacağını biliyordu. <br/><br/>Canını, aylardır ziyaretine gelemeyen ihtiyar anne babasının yanında teslim etmekti son dileği... <br/><br/>İşiten olmadı. <br/><br/>Ailesiyle arkadaşları, İsmet’in çektiği eziyetin hiç olmazsa son günlerinde hafiflemesi için “af” çağrısı yaptılar... <br/><br/>Bürokrasinin, harcında vicdan olmayan beton duvarlarına çarpıp dağıldı umutları.<i> <br/><br/>Taraf</i>, İsmet Ablak’ı kurtarması için “Merhamet et Gül” diye seslendi Cumhurbaşkanı’na.<b> <br/><br/>Ve Abdullah Gül’ün danışmanları, “Merhamet ediyor ama eli kolu bağlı; formül bulamıyor” diye anlatırken bize, İsmet Ablak’ın ölüm haberi geldi.</b> <br/><br/>*** <br/><br/>19 temmuz tarihli mektubu, İsmet Ablak’ın Erzurum H Tipi Kapalı Cezaevi’ndeki oda arkadaşı Dağıstan Öztürk kaleme almış; Ablak’ın son günlerini şöyle anlatıyor: <br/><br/>“Bacım, hep yanı başımda kalmak istediyse de, günde üç defa, yalnız yarım saatliğine kalabiliyordu. İşte ruhen zorlandığım an o zamandı. Çünkü sancılarım o çıplak duvarlarda kırmızı izler oluşturduğunda, sayıklamalarım parmaklıklara çarpıp yankılandığında, bacımın nasıl için için kan ağladığını görüyordum. Benden saklasa da, gözlerindeki derin boşluk çaresizliğini ve ıstırabını yansıtırdı. Gözler de çocuklar gibidir, ikisi de yüreğin aynasıdırlar. Sözü fazla uzatmak istemiyorum. Burada kimseye kırgın değilim. Bedenim yenik düştü...” <br/><br/>Dağıstan Öztürk, “görülmüştür” damgalı mektubuna bir de not düşmüştü:<b> <br/><br/>“İsmet böylesi trajik bir ölümü hak etmemişti. Bizler sadece seyirci kaldık ve bu bizi kahrediyor. Ben, onun dilinden, duygularına sözcü olmaya çalışarak, birazcık da olsa vefa borcumuzu ödemek amacıyla, bu mektubu kaleme aldım. Belki bu ölüm, bir son olur umuduyla onun sessizliğinin sesi olmaya çalıştım.”</b> <br/><br/>*** <br/><br/>Dağıstan Öztürk’ün cümleleri boğazımı düğümlemişken ikinci mektubu okudum.<b> <br/><br/>Buca 1 No’lu F Tipi Cezaevi’nden gönderilmişti; yazan, 35 yaşındaki mahkûm Menduh Kılıç...</b> <br/><br/>Bundan 17 yıl önce mahpus düştüğünde sapasağlam bir genç adamken, cezaevindeki kötü koşulların ve ihmaller zincirinin bugün ölümün eşiğine getirdiği bir ağır hasta.<b> <br/><br/>Dirençli tüberküloz nedeniyle akciğerlerinin üçte ikisi alınmış, kalan kısmındaysa mantar üremiş; ileri derecede bel ve boyun fıtığı var; aşırı nefes darlığı çekiyor; solunum makinesine muhtaç...</b> <br/><br/>Menduh Kılıç’ın rüzgâra tutulmuş bir el yazısıyla, “görülmüştür” damgalı nice başka mektup gibi kâğıdın hiçbir yerini boş bırakmamacasına yazdığı, her kelimesi yakaran satırları okumak ziyadesiyle zordu benim için. <br/><br/>Yargısız bir infaza tanık olmak gibiydi... <br/><br/>Okurken, ağır çekim bir idamı seyrettiğim hissine kapıldım; insanlığımdan utandım. <br/><br/>*** <br/><br/>Defalarca Adalet Bakanlığı’na başvurmuş Menduh Kılıç; nafile. <b><br/><br/>Mektubuna eklediği hastane raporlarında “hayatî tehlikesi olduğu” belirtiliyor ama iki kez “havasız, hücreli ring aracıyla, aç susuz götürüldüğü” Adlî Tıp’tan iki seferinde de “olumsuz” cevap gelmiş.</b> <br/><br/>Cumhurbaşkanı Gül’e mektup göndermiş; sonuç yok. <br/><br/>Hayrünnisa Gül’e yazmış, “o da bir anne olduğu için” yardım elini uzatır diye umutlanmış; cevap çıkmamış. <br/><br/>Menduh’un da bir annesi var. <br/><br/>“Oğlumu affedin” demek için Çankaya Köşkü’ne çıkmak istemiş ama Erzurum’da kalıyor ve rahim kanseri; gücü yetmemiş. <br/><br/>Son zamanlarda Buca’ya, Menduh’un görüşüne de gidemiyormuş yaşlı kadın.<b> <br/><br/>“Her kapı açıldığında, sanki birileri senin ölüm haberini getiriyor diye, evimizin kapısının açılmasını hiç istemiyorum” diyormuş...</b> <br/><br/>*** <b><br/><br/>Sayın Cumhurbaşkanı,</b> <br/><br/>İsmet Ablak’ı kurtarmanızı diledik; danışmanlarınız bize Adlî Tıp’ın tutumunun size engel olduğunu anlattı. <br/><br/>Bir çıkış yolu arıyordunuz ama ailesine randevu verdiğiniz gün öldü İsmet Ablak.<b> <br/><br/>Şimdi, Menduh Kılıç için bir yol bulabilecek misiniz? <br/><br/>Harcında vicdan olmayan bu beton duvarlarda bir delik açabilecek misiniz?</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6688.htm), [web.archive.org (arşiv bağlantısı)](http://web.archive.org/web/20090828125259/http://www.taraf.com.tr:80/makale/6688.htm)
# Tarihin de bir tarihi var

*Yasemin Çongar 25.07.2009*

<div class="taraf_structure_2col_1zq">
<div class="margen_n">



 <p>* Yasemin Çongar'ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır. <br/><br/>*** <br/><br/>Margaret MacMillan ulus-devletlerin ne mal olduğunu biliyor. <br/><br/>Ulusalcı ideolojilerden kendisini azade tutmayı başaran her iyi tarihçi gibi, ulus-devletlerin kendilerini inşa ederken, tarihi de yeniden inşa etmiş olduklarının farkında. <br/><br/>Ve MacMillan bizim de anlamamızı istiyor ki “kimileri ilelebet payidar kalacağını rivayet etse de, ulus-devlet bir Tanrı yaratısı ya da alınyazısı değil, insan edimlerinin bir sonucudur ve bu edimlerde, tarihçilerin hiç de azımsanmayacak bir payı vardır.” <br/><br/>MacMillan’ın bu ana fikirle yazdığı <b><i>Tehlikeli Oyunlar: Tarihin Kullanımı ve Suiistimali </i></b>(Dangerous Games: The Uses and Misuses of History) bugünlerde Amerika’daki “yeni çıkanlar” raflarında bulabileceğiniz en iyi kitaplardan biri bence. <br/><br/>MacMillan, Oxford ve Toronto üniversitelerinde tarih profesörü; tarihe merak duyan Türk okurlarının da tanıdığı bir yazar. <br/><br/>MacMillan’ın <b><i>Paris 1919: Dünyayı Değiştiren Altı Ayın Hikâyesi</i></b> kitabının Belkıs Dişbudak imzalı çevirisi ODTÜ Yayıncılık’tan çıkmıştı. <br/><br/>Avrupa ile Ortadoğu’nun sınırlarıyla birlikte kaderini de yeniden çizen Paris Barış Konferansı’nı anlatan, önsözünü Amerikalı diplomat Richard Holbrooke’un yazdığı bu kitap ABD’de ve Avrupa’da ödüller getirdi MacMillan’a. <br/><br/>Yazar, şimdi <b><i>Tehlikeli Oyunlar</i></b> ile farklı bir iş yapıyor; belli bir dönemi ya da olayı irdelemektense daha geniş bir açıdan tarihe, daha doğrusu tarihin de bir <i>tarihi</i> olduğunu aklında tutarak, tarihin nasıl yazıldığına ve kullanıldığına bakıyor. <br/><br/>“Bazen,” diyor MacMillan, “tarihi suiistimal ederiz. Başkalarına kötü davranmamızı, topraklarına el koymamızı ya da meselâ, onları öldürmemizi haklı göstermek için tek taraflı ya da sahte tarihler yaratırız. Ve tarih o kadar çok ders, o kadar çok tavsiye barındırır ki içinde, aralarından işinize gelenleri seçmeniz kolaydır. Şimdiki zamanda yapmak istediğiniz hemen her şey için geçmişi kullanabilirsiniz.” <br/><br/>Tarihi, tek bir perspektiften yazmak geçmişin suiistimali MacMillan’a göre. <br/><br/>Ayrıca, ulus-devletin meşrebine uygun şekilde geçmişi yeniden inşa faaliyetine kendini adamış ufuksuz tarihçiler kadar, onların eğip büktüğü ulusal hikâyeyi hiç sorgulamaksızın tedavülde tutan politikacılarla gazetecilerin de gerçeğe ihanet ettiklerini düşünüyor MacMillan. <br/><br/>Winston Churchill’in Balkanlar için söylediği o meşhur sözle, “tüketebileceğinden fazla tarih üreten” bir diyarın çocuklarıyız biz ve bence, en uyanıklarımız bile, geleceğimizi belirlemek isteyenlerin tarihimizi nasıl suiistimal ettiğini unutabiliyor bazen. <br/><br/>MacMillan’ın <b><i>Tehlikeli Oyunlar</i></b>’ı bu tür unutkanlıklar için bir nevi panzehir; her eve lâzım bir resmî tarih süzgeci. <b><br/><br/><br/>BAZEN KADIN BAZEN ERKEK </b><br/><br/>Amerikan <b><i>New Yorker</i></b> dergisinin artık bir “kitap kulübü” var. <br/><br/>Birkaç aydır <b><i>New Yorker</i></b>’ın web sitesinde yürütülen bu kulüp faaliyeti, derginin yazarları (ki aralarında dünyanın en iyi romancı ve hikâyecileri var), editörleri (ki onlardan bazıları Amerika’nın en iyi gazetecileri) ve okurlarının katıldığı bir edebiyat sohbetinden ibaret. <br/><br/>Dergi, her ay bir kitabı seçiyor. <br/><br/>Sonra, derginin yazar ve editörleri, o kitaba ve yazarına ilişkin terennümlerini kısa “posta”lar halinde siteye yazıyorlar. <br/><br/>Derken, derginin kayıtlı okurları karışıyor işe. <br/><br/>Yazarların, editörlerin “posta”larını tartışarak, giderek genişleyen halkalar halinde kitap etrafında dönüp duruyorlar. <b><i><br/><br/>New Yorker</i></b> temmuz terennümleri için, bu yıl kırk yaşına basmasının şerefine <b><i>Karanlığın Sol Eli</i></b>’ni seçti. <br/><br/>Ursula K. Le Guin’in Türkiye’de de çok satmış olan bu “kült” romanı, çoğunuzun malûmudur, cinsiyetin ve cinselliğin geçişken olduğu, her daim soğuk “Kış” gezegeninde geçer. Kış’ta yaşayanlar, hormonal değişimlerle bazen eril bazen dişi olabilmektedir; cinsiyet farkı toplumsal düzen ve zihniyet üzerinde belirleyici değildir; seks her şeyde ve hiçbir şeydedir.<b><i> <br/><br/>New Yorker</i></b>’ın sohbetinde, <b><i>Karanlığın Sol Eli</i></b>, cinselliğe ve cinsiyete yerleşik bakışı sarsmasıyla önemseniyor daha ziyade; Kış’taki hayatın kafamızdaki düalizmi zorlaması kırk yıl sonra hâlâ cezbediyor okuru. <br/><br/>Ben en çok <b><i>New Yorker</i></b>’ın Arşiv Müdürü Jon Michaud’nun “posta”sını sevdim. <br/><br/>Michaud, ilk kez on beş yaşında okumuş kitabı, şimdi yirmi yıl aradan sonraki ikinci okuyuşunda yine aynı şeylerden etkilendiğini anlatmış biraz da şaşırarak. <br/><br/>“<b><i>Karanlığın Sol Eli</i></b>’nin roman olarak başarısı akışındaki olağanüstü gerilimde gizli, diğer romanlardan ayrılan yönü ise sekse ve cinsiyete nevi şahsına münhasır bir bakış geliştirmesinde” diyor Michaud. <br/><br/>Le Guin’in eski bir denemesinden şu satırları da eklemiş “posta”sına: <br/><br/>“Aslında bu kitabın gerçek konusu feminizm, seks ya da cinsellik değil; bence bu kitap aldatmak ve sadakat üzerine.”<b> <br/><br/><br/>ÂLEMİN RAFLARINDAN</b> <strong>SEÇMECE</strong><br/><br/>Dilini anlayabildiği ülkelerin kitapçılarında gezinecek bu köşe. Elim, bu hafta “yeni çıkanlar” raflarında şu üç kitaba uzandı:<b> <br/><br/>● ABD<i> <br/><br/>Myths, Illusions and Peace: Finding a New Direction for America in the Middle East</i></b> (Mitler, Yanılsamalar ve Barış: Ortadoğu’da Amerika İçin Yeni Bir Yön Bulmak), <b>Dennis Ross</b> ve <b>David Makovsky</b>, Viking. <br/><br/>Ross ve Makovsky, Amerika’nın Ortadoğu politikasının şekillenmesinde yıllardır rol alan iki isim.<b> <br/><br/>● Fransa<i> <br/><br/>Le premier jour</i></b> (İlk gün), <b>Marc Levy</b>, Robert Laffont. <br/><br/>Türkiye’de de popüler olan Marc Levy’nin son romanı Paris’te 25 haziranda piyasaya çıktı. Astrofizikçi bir adamla arkeolog bir kadının macerası...<b> <br/><br/>● İspanya <i><br/><br/>Poesía completa</i></b> (Bütün şiirleri), <b>Jorge Luis Borges</b>, Destino. <br/><br/>1986’da ölen Arjantinli edebiyat devi için “nesir de yazan bir şairdi” diyenlerdenseniz ve İspanyolca biliyorsanız Barcelona’da bu hafta yayımlanan kitabı edinin.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6721.htm), [web.archive.org (arşiv bağlantısı)](http://web.archive.org/web/20090817164857/http://www.taraf.com.tr:80/makale/6721.htm)
# Devletin zihni açılıyor...

*Yasemin Çongar 28.07.2009*

<div class="taraf_structure_2col_1zq">
<div class="margen_n">



 <p>Görüşlerine değer verdiğim bir Kürt milletvekilinden uzun bir mektup aldım. <br/><br/>Ziyadesiyle karamsar bir mektup... <br/><br/>Yazdıklarını burada aktarmak isterdim ama mektubunun sonunda “Sadece sizedir” dediği için bunu yapamayacağım. <br/><br/>Yine de, kalıcı bir barışı samimiyetle istediğine inandığım bu siyasetçinin mektubuna hâkim olan o derin güvensizliğe, “Devlet barışmayı başaramayacak, Kürtleri barışmaya ikna etmek için gerekli adımları atamayacak” kaygısına dikkatinizi çekmek istiyorum. <br/><br/>Bu kaygı, Kürtlerin devlete güven ve aidiyet hissetmelerini sağlayacak düzenlemeler için gerekli zihniyet değişiminin Ankara’da henüz gerçekleşmediği ve gerçekleşmeyeceği fikriyle besleniyor. <br/><br/>Cumhurbaşkanı Abdullah Gül, Kürt açılımının özünü dün bence çok yerinde bir vurguyla tarif etti: <br/><br/>“Türkiye Cumhuriyeti vatandaşı olan herkesin, doğudan batıya, kuzeyden güneye herkesin bu ülkeye olan aidiyetini pekiştirmek, herkesi kendi ülkesinde mesut, mutlu yapmak...” <br/><br/>İşte bana mektup yazan milletvekili gibi barışa hasret nice Kürdün, gerçekleşeceğine birtürlü inanamadığı şey aslında bu kadar basit. <br/><br/>Bu topraklarda doğup, bu devlet tarafından dışlanarak ve zulmedilerek büyümüş Kürtlerin Ankara’ya duydukları güvensizliği anlayabiliyorum. <br/><br/>Ama bir yandan da, Abdullah Öcalan’ın avukatlarıyla son görüşmesinde söylediği gibi, “bu devletin o eski devlet olmadığını,” önemli bir zihniyet değişimi geçirdiğini görüyorum. <br/><br/>Bence devletin zihni, Kürt meselesi konusunda yavaş yavaş açılıyor... <br/><br/>Belirtileri henüz yeterince kuvvetli değil ve sonuçları henüz olgunlaşmadı ama bence bu açılım gerçek ve basitliği ölçüsünde önemli birçok bileşeni var. <br/><br/>Şematize etmek pahasına, Kürt meselesi konusunda Ankara’daki zihinsel değişimin bileşenleri şöyle sıralanabilir bence:<b> <br/><br/>1.</b> Devlet ya da en azından devlet içindeki önemli bir kesim, bugün nihayet meselenin adını koyabilecek olgunluğa erişti; Ankara artık önündeki sorunu “Kürt meselesi,” yapmaya çalıştığı reformu “Kürt açılımı” diye tanımlayabilecek noktada.<b> <br/><br/>2.</b> Devlet, Kürt meselesinin çözülmesinin aciliyetini anladı; bu çözümün, Türkiye’nin diğer sorunlarının hallinde de belirleyici olduğunu kavramaya başladı.<b> <br/><br/>3.</b> “Önce terör meselesi hallolsun, sonra Kürt sorununa bakarız” diye özetlenebilecek olan gerçekçilikten uzak yaklaşım nihayet terk ediliyor.<b> <br/><br/>4.</b> Zira PKK’nın bu toprakların “acı meyvesi” olduğu kavranıyor artık; örgütün ortaya çıkmasında, gelişmesinde, yaygınlaşmasında, popülerleşmesinde devletin yaptıklarının ve yapmadıklarının etken olduğu anlaşılıyor. Ankara, Kürt çocuklarını dağa çıkmaktan vazgeçirememesinin kendi ayıbı olduğunu idrak ediyor.<b> <br/><br/>5.</b> Devlet ya da en azından devlet içindeki önemli bir kesim, faili meçhullerin, işkencenin, toplu infazların devlet eliyle gerçekleştirildiğini, yani devletin “terör” uyguladığını ve bu terörün hedefinde eline silah almamış Kürtlerin olduğunu biliyor. Ergenekon ve JİTEM davaları, devletin ilk kez kendi adına ya da kendi mensuplarınca işlenmiş bu suçların üzerine gitme iradesini ortaya koyuyor.<b> <br/><br/>6.</b> DTP’nin kapatılması olasılığı Ankara’nın işine gelmiyor; PKK’ya destek veren tabanın meşru siyasi temsilinin önünün tıkanmasının, sorunun çözümünü güçleştireceği devletin önemli bir kesimince kavranıyor.<b> <br/><br/>7.</b> Öcalan’ın hazırladığı yol haritası devletçe de önemseniyor. Ankara, PKK liderini muhatap almadığını, almayacağını söylese de fiilen, dolaylı olarak bunu yapıyor zira Öcalan’ın PKK’nın silah bırakmasını sağlamakta anahtar rol oynayabileceğinin farkında.<b> <br/><br/>8.</b> PKK’lıların dağdan inmesi için, cezaevine girme tehlikesi olmadan evlerine ve normal sivil hayata dönebilmeleri gerektiğini Ankara artık biliyor ve ölü doğan o eski “eve dönüş” düzenlemesini işler kılacak değişiklikleri gündemine almaya hazırlanıyor.<b> <br/><br/>9.</b> Kürt vatandaşların dışlanmasına, yabancılaşmasına hizmet eden kaba milliyetçi propagandanın ve uygulamaların sonu yaklaştı; Kürtçe üzerindeki yasaklardan dağlardaki “Ne mutlu Türküm diyene” yazılarına kadar bir dizi saçmalık artık Ankara’ya bile “saçma” geliyor.<b> <br/><br/>10.</b> Devlet, PKK’lıların ve ailelerinin “insan” olduğunu anladığının işaretlerini tek tük de olsa vermeye başladı; iktidar partisi milletvekillerinin, evlâdı PKK saflarında ölen Kürt ailelerle buluşması, aslında barış için ihtiyacımız olan zihinsel açılımın belki en basit ama bence en hayatî bileşeni. <br/><br/>Bunlar işin olumlu yanları... <br/><br/>Öte yandan, devletin zihnindeki tıkanıklıkların barışı bugün hâlâ nasıl zorlaştırdığını biliyorum ve bu tıkanık noktaların şemasını bir başka yazıya bırakıyorum.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6763.htm), [web.archive.org (arşiv bağlantısı)](http://web.archive.org/web/20090831035507/http://www.taraf.com.tr:80/makale/6763.htm)
# Devletin zihni hâlâ yer yer kapalı...

*Yasemin Çongar 29.07.2009*

<div class="taraf_structure_2col_1zq">
<div class="margen_n">



 <p>“Kürt açılımı” denen şey özünde ve öncelikle bir “zihin açılımı” gerektiriyor. <br/><br/>Çeyrek yüzyıldır akan kanı durdurabilecek bir barışa, birçoğu belki basit ama basitliği ölçüsünde önemli adımları atabilirsek kavuşabiliriz ancak. <br/><br/>Ve bu adımların hemen her biri, devletin bugüne kadar olduğundan farklı biçimde düşünebilmesini şart kılıyor. <br/><br/>Dün bu sütunda “iyimser” bir şema çizdim... <br/><br/>Devletin, Kürt meselesi konusunda bir zihniyet devrimi yaşadığına ilişkin belirtilerden söz ettim. <br/><br/>Bugün, kürenin nispeten karanlık yüzüne bakmak, devletin barışı sağlayabileceği konusunda, beni büsbütün “kötümser” kılmasa da “iyimser” olmamı zorlaştıran zihinsel tıkanıklıklarını sıralamak istiyorum. <br/><br/><strong>1.</strong> Ahmet Turan Ayhan dünkü <i>Zaman</i>’da şöyle diyordu: <br/><br/>“AK Parti bugüne kadar yapılmayanı yaparak özel bir başlangıç mı yapmak istiyor, küçük bir girizgâh ile çıkış yapabilir. Bunun için küçük bir özür... Devlet olarak bugüne kadar Kürtlere yapılan zulmü ve şiddet politikalarını tel’in etmek, ardından devlet adına zulme uğrayan hakları elinden alınmış Kürtlerden özür dilemek.” <br/><br/>Ayhan haklı; devletin Kürtlerden özür dileyebilmesi, bence barışın önündeki en büyük engel olan güvensizliğin aşılmasına yardımcı olur. Yıllar yılı zulmüyle tanıdıkları devletin, nihayet “zulmettim” diyerek nedamet getirmesi, Kürt vatandaşların devlete güvenmeye başlamasını sağlayabilir. <br/><br/>Devlet adına suç işleyenlerin, Ergenekon ve JİTEM davalarında adalet önüne çıkarılması sessiz bir devrim teşkil etmekle kalmıyor, Kürt açılımı için de bence sağlam bir temel oluşturuyor. <br/><br/>Ama Ankara’nın bununla yetinmeyerek, mesela “Diyarbakır Cezaevi” deyince akla gelen insanlık dışı uygulamalar bütünü için özür dileyebilmesi, bu sessiz devrime bir ses katabilir... <br/><br/>Emin olun; bu topraklarda yaşayan her Kürt işitecektir o sesi. <br/><br/>Bir adım daha ilerisi, topraklarında benzer savaşlar yaşamış ülkelerin barışırken yaptıkları gibi bir Hakikatleri Araştırma Komisyonu oluşturmaktır. <br/><br/>Bu komisyon, çeyrek yüzyıllık savaşta sadece PKK’nın değil devletin de işlediği günahları kayda geçirebilir. <br/><br/>Olması gereken bence bu... <br/><br/>Ama devlet, ne yazık ki, henüz bunu yapabilecek “büyüklükte” değil. <br/><br/><strong>2.</strong> Devletin zihinsel tıkanıklığının sürdüğü konulardan bir diğeri, Anayasa’daki vatandaşlık tanımıyla ilgili. Neşe Düzel’in Enver Sezgin’le konuşmasını okumadınızsa okuyun. Sezgin, Kürt sorununun çözümü için belki de en önemli şartı gayet açık anlatmış: <br/><br/>“Anayasanın değiştirilmesi gerekiyor. Türkiye Cumhuriyeti’ne vatandaşlık bağıyla bağlı olan herkes Türktür, cümlesinin anayasadan çıkarılması gerekiyor. <br/><br/>Bu cümlenin yerine Türkiyeli kelimesini koymaya, alt kimlik üst kimlik aramaya da hiç gerek yok. Herkes kimliği neyse bu ülkede öyle yaşasın. Anayasa, insanların etnik kimliğiyle ilgili bir tarif yapmasın.” <br/><br/>Cumhurbaşkanı Gül ile Başbakan Erdoğan’ın yakın çevreleriyle yaptığım sohbetlerden, onların böylesi bir anayasa değişikliği fikrine yanaşabileceklerini anlasam da, devletin önemli bir kesiminin anayasadaki “Türk” tanımından vazgeçebileceğini sanmıyorum. <br/><br/>Oysa Kürtlerin “makbul vatandaş” olduklarını, kimliklerinden ötürü “ikinci sınıf” sayılmayacaklarını bilip buna güvenmelerinin kesin bir yolu varsa, “Kürt” kimliğinin “Türk” kimliğinin alt kümesine indirgenmeyeceğini anayasal güvenceye almaktır. <br/><br/><strong>3.</strong> PKK’yı dağdan indirmek için yapılacakların başında, daha önceki gibi ölü doğmaya mahkûm olmayacak bir “eve dönüş” düzenlemesi geliyor ve devlet, nihayet bunu anlasa bile, Ankara’daki erkânın önemli bir bölümü, bu düzenlemenin kapsamını “dar” tutmanın yolunu arıyor hâlâ. <br/><br/>Silah bırakacak olan PKK’lılara cezaevine girmeme güvencesi verilmesi yeterli değil; normal bir hayat sürdürebilmeleri için sicil affı da mutlaka sağlanmalı. Devlet, aynı şekilde, örgüt üyeliği ve benzer suçlardan halen cezaevinde tutulan PKK’lıların serbest kalmasının da yolunu açmalı. <br/><br/>Ankara’da bu gerekliliklerin farkında olanlar var ama ağır bastıklarından emin değilim. <br/><br/><strong>4.</strong> Dün de yazdım; devlet aslında DTP’nin kapatılmasını istemiyor. <br/><br/>Başbakan’ın, DTP lideriyle el sıkışıp konuşma noktasına birtürlü gelemeyişine bakmayın siz; Ankara’da “Kürt açılımı” konusunda çalışan herkes, DTP’nin (ve evet, Abdullah Öcalan’ın) bu süreçte kolaylaştırıcı bir rol oynayabileceği, bunun önünün açık tutulması gerektiği kanısında. <br/><br/>Ama devletin zihinsel açılımı şimdilik bu noktada duruyor ve şu gerçeği kavramaya direniyor: <br/><br/>PKK’nın silahsızlanması, illa ki siyasileşmesi anlamına gelecek; dağdan inen PKK’lıların meşru zeminde siyaset yapmasının önünü tıkamak, dağa dönüşün yolunu açık tutmaktan başka işe yaramayacak. <br/><br/>Ankara’da bu cümlelerin “doğru” olduğunu bilenler var kuşkusuz... <br/><br/>Ama bu cümlelerin gereğini söyleyip yapacak yetkili yok ya da varsa ben tanımıyorum. <br/><br/><strong>5.</strong> Son olarak, yine dönüp dolaşıp o en basit ve en önemli meseleye, “insan açılımı”na geliyor söz. <br/><br/>AKP’li vekillerin PKK’lıların aileleriyle buluşmasının öneminden dün söz etmiştim. <br/><br/>Önümüzdeki günlerde atılacak hiçbir adım, devletin “PKK’lılar da insan” dediğini hissettiren jestleri kadar önemli olmayacak. <br/><br/>Ama Ankara’daki yetkililerin bu jestlerin neler olması gerektiği konusunda yeterince düşündükleri kanısında değilim. <br/><br/>Mesela, öldürdüğü PKK’lıların cenazelerini ailelerine teslim etmeyen devlet, çocuklarına son görevlerini yerine getirmekten mahrum bıraktığı yüzlerce anne babanın talebini karşılamak için daha ne bekliyor? <br/><br/>Ya da öldürülmüş PKK’lıların cansız bedenlerini “ibret-i âlem” tarzında görücüye çıkaran ibretlik web siteleriyle ilgili şikâyetlerin gereği ne zaman yapılacak; bu görüntüler ne zaman yasaklanacak? <br/><br/>Devlet, savaştığı insanlarla barışabilmek için, önce o insanların “insanlık onurunu” teslim etmesi gerektiğinin farkında mı? <br/><br/>Kürenin karanlık yüzündeki en kritik soru bence bu.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6777.htm), [web.archive.org (arşiv bağlantısı)](http://web.archive.org/web/20090819174324/http://www.taraf.com.tr:80/makale/6777.htm)
# Hayırlı siftah

*Yasemin Çongar 30.07.2009*

<div class="taraf_structure_2col_1zq">
<div class="margen_n">



 <p>Ciddi ve cesur bir başlangıç... <br/><br/>Dün İçişleri Bakanı Beşir Atalay’ın, “Kürt açılımı” konusunda yaptığı ve çalışmanın esasına hiç girmese de, bence esasa ilişkin çok önemli ipuçları içeren konuşmayı dinlerken böyle düşündüm. <br/><br/>Sözlerini, kendi koordinatörlüğünde ilerleyen çalışmanın genel çerçevesiyle sınırlı tutan Atalay’ın kullandığı dili <b>olumlu</b>, üslubunu <b>samimi</b> ve titizlikle seçtiği kavramları <b>yapıcı</b> buldum. <br/><br/>Söyledikleri kadar söylemediklerini de işitmeye, kafasındaki metni satır aralarıyla birlikte okumaya çalışarak dinlediğim Atalay’ın konuşmasının şifrelerini, kendi hesabıma, şu başlıklarda çözdüm... <b><br/><br/>SORUNUN ADI VAR:</b> Atalay’ın sorunun adını “Kürt meselesi” olarak koyması önemliydi. Başbakan Erdoğan’ın 2005 Diyarbakır konuşmasına atıf yapan Atalay, o konuşmadaki “İlla ‘ad koyalım’ diyorsanız, Kürt sorunu bu milletin bir parçasının değil, hepsinin sorunudur” vurgusuyla uyumlu bir sahipleniş içindeydi.<b> <br/><br/>ÇÖZÜM ZAMANI:</b> İçişleri Bakanı, “Sorunun artık çözülmesi gerekiyor” dedi. Buradaki “artık” kelimesi önemli, zira “geciktik ve daha fazla gecikmemeliyiz” vurgusunu içinde barındırıyor. Nitekim Atalay, Kürt meselesinin çözümsüz kalmasının bu memlekete “ağır bedel ödettiği, soframızdan lokma eksilttiği, geleceğimize ipotek koyduğu” hatırlatmasıyla, gecikmenin maliyetini özetledi. Aynı şekilde, Atalay’ın ‘iyileştirmek’, ‘açılım sağlamak’ ya da ‘reform yapmak’ gibi hafif alternatifler yerine, “çözmek” kelimesini tercih etmesi de bence yapılan çalışmanın hedefi konusunda tereddüt bırakmadı. <b><br/><br/>DÜNYAYA MODEL:</b> Atalay, “Çözüm konusunda dünyaya örnek oluşturacak bir Türkiye modeli oluşturalım inşallah” cümlesiyle de birden çok şey söyledi. Bu cümle, sadece diğer ülkelerin çözüm modellerinin bire bir kopya edilmeyeceğini anlatmıyor, bence daha önemlisi, çözümün bir anlamda “nihai,” yani adil ve kalıcı olması gereğini vurguluyordu. Zira “dünyaya örnek olacak” bir çözüm, ancak yirmi beş yıldır akan kanı durduracak, Türkiye’yi silahların gölgesinden kurtaracak bir çözüm olabilir ve bu da, PKK’lıları dağdan indirip her türlü siyasi talebin siyaset meydanında ele alınabileceği bir ortamın kurulmasını şart kılıyor.<b> <br/><br/>ÇARE DEMOKRASİDE:</b> Atalay’ın yoruma hacet bırakmayacak netlikteki şu sözleri beni umutlandırdı: “Sorun, daha fazla demokrasi, daha fazla hak ve özgürlükler temelinde çözülür. Çözüm sürecinin yönü demokratikleşmedir.” Atalay ayrıca “askerî, iktisadi, siyasi, sosyal, kültürel vesaire...” diye devam eden bir kof “yöntemler manzumesi” sunmaya yeltenmedi, zira “daha fazla demokrasi” ifadesi işin esasını gayet iyi özetliyordu.<b> <br/><br/>DÜNE DEĞİL YARINA:</b> İçişleri Bakanı’nın “Geçmişe saplanıp kaldığımızda geleceği kaybederiz” sözü, savaşın acılarını istismara dayalı milliyetçi propagandanın önünü kesmeye yönelikti. Atalay’dan sonra konuşan CHP ve MHP temsilcilerinin “Bebekler boşuna mı öldü... Akan kan ne olacak” türü sözleri, her iki partinin milliyetçi bir hesaplaşmadan ve çözümsüzlüğü körükleme sevdasından vazgeçmediğini gösterse de, Türk olsun Kürt olsun bu toplumun büyük çoğunluğu “Geleceği kaybetmeyelim” uyarısının kıymetini anlıyor bence.<b> <br/><br/>TOPLUM ENGEL DEĞİL:</b> Nitekim Atalay da “toplum genelindeki olumlu atmosfer” derken bunu ima etti; “Kürt meselesinde demokratik çözüm” arayışının kamuoyunda destek bulacağına inanarak konuştu. Bugün batıdaki şehirlerin meydanlarında eli bayraklı, öfkeli kalabalıklar yok ve bu bir fırsat. Atalay’ın, “Çözümsüzlüğü savunarak negatif siyaset yapmanın faydası yoktur” ve “Süreci sabotajdan uzak tutalım” uyarıları bu fırsatın değerini kavramış, heba edilmesine karşı da önlem alan sözlerdi.<b> <br/><br/>ORDU ENGEL DEĞİL:</b> İçişleri Bakanı bunu bu açıklıkla söylemedi ama ben onun, çözüm çabasının bir “devlet politikası” olduğunu ve kurumlar arası mutabakatı vurgulamasını, ordunun kurmay kademesinin Kürt meselesinde demokratik çözüm girişimine karşı çıkmadığı şeklinde yorumladım. Ve doğruysa, bu çok önemli bir ilk.<b> <br/><br/>HIZLI SONUÇ:</b> Atalay kısa, orta ve uzun vadede sonuç alacak kapsamlı bir çalışma yaptıklarını; bazı adımların yasa değişikliği gerektireceğini anlattı; Ankara’nın kendisini Abdullah Öcalan’ın yol haritasına endekslemediğini “15 ağustos bizim tarihimiz değil” diye vurguladı ama “Dileğimiz çalışmayı çok da uzun bir süreye yaymamak” sözüyle de bence çözümün hayata geçmesinin zamansal sınırını 2009 ve 2010 yılları olarak çizdi. <b><br/><br/>KİMSE DIŞLANMIYOR:</b> Atalay, Meclis’in, siyasetin, aydınların, yazarların katkısının alınacağını ve bugüne dek hazırlanmış raporlardan, yazılan yazılardan, yapılan tavsiyelerden yararlanacaklarını söyledi. Sorular üzerine, DTP’yi kastederek “Kimseyi dışta tutma tavrımız yok, bütün partilerin katkısı önemli” demesi, Başbakan’ın DTP boykotundan vazgeçebileceğinin işaretini “takdirinde değişme olabilir” sözüyle vermesi önemliydi. Atalay’ın kapsayıcı üslubundan Öcalan bile payını aldı; PKK lideri ile Cumhurbaşkanı arasında mesajlaşma olduğu haberlerini yalanlayan Atalay’ın, bu konuda söyledikleri kadar söylemediklerinden de benim aldığım mesaj, “Apo yol haritası hazırlamayı, çözüm için kendi kulvarında çalışmayı sürdürsün” şeklindeydi.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6789.htm), [web.archive.org (arşiv bağlantısı)](http://web.archive.org/web/20090819174334/http://www.taraf.com.tr:80/makale/6789.htm)
# İran’da “oyun” bitti

*Yasemin Çongar 01.08.2009*

<div class="taraf_structure_2col_1zq">
<div class="margen_n">



 <p>* Yasemin Çongar'ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır. <br/><br/>*** <br/><br/>“Kitap yapma makinesinden başka bir şey olmadığımı biliyorum ben...” <br/><br/>Chateaubriand’ın iki yüzyıl önce Londra’da yoksulluk içinde yaşarken söylediği bu sözü bugün temsil eden biri varsa o Slavoj Zizek olmalı. <br/><br/>Hayatın her alanına, siyasetin her köşesine ve giderek dünyanın her diline erişen bu yorulmak bilmez “yazı makinesi”nin yeni marifeti, İran’daki son durumu, Ahmedinecad’la Berlusconi’nin neden aynı marazın iki ayrı yüzü olduğunu ve Batı’da otoriter kapitalizmin demokrasinin köküne nasıl kibrit suyu sıkmaya başladığını anlatan bir makale. <br/><br/>“Otoriter bir rejim,” diyor Zizek, “nihai krizine yaklaşmış ama henüz fiilen çökmemişken, genellikle esrarengiz bir kırılma yaşanır. Birdenbire herkes, oyunun bittiğini anlar; artık korkmamaktadırlar, bu kadar basit. Sadece rejimin meşruiyetini yitirmesi değildir söz konusu olan; rejimin gücünü kullanması bir tür panik reaksiyon gibi algılanmaktadır artık, bir iktidarsızlık jesti olarak kabul edilmektedir.” <br/><br/>Zizek’in <b><i>London Review of Books</i></b>’un son sayısındaki <b>“Berlusconi Tahran’da”</b> başlıklı makalesinin bu âkil cümleleri, İran’da gelinen noktayı gayet iyi anlatıyor bence. <br/><br/>Zizek’e göre, seçim sonuçlarının sandık gerçeğini yansıtmadığına inanan İran halkının protestoları, Humeyni Devrimi’nin özünü oluşturan ama zaman içinde, İslamî rejimin muhafızlarınca sindirilen değişim arayışının ülkeye geri döndüğünü gösteriyor. <br/><br/>Batılıların İran’da olup biteni doğru anlamaları, bu arayışın İslam’dan ilham ve kuvvet aldığını görebilmelerine bağlı. <br/><br/>Zizek, “Bu yaşananlar, İslam’ın içinde gerçek bir özgürleştirme potansiyeli barındırdığı anlamına geliyor. ‘İyi’ bir İslam bulmak için onuncu yüzyıla dönmemize gerek yok; o burada, karşımızda” diyor İranlı reformcuları anlatırken. <br/><br/>Evet, “Popüler patlama şimdilik kontrol altında ve rejim hâlâ ayaklarının üzerinde ama artık İran’da hiçbir şey aynı olmayacak” Zizek’e göre... Zira Tahran’daki yönetim, halkının gözünde “herhangi bir otoriter hükümetten ibaret” artık; o “esrarengiz kırılma” yaşandı bir kere. <br/><br/>Zizek’in makalesi İran’la başlasa da İran’la bitmiyor. <br/><br/>“Özgürleşme arayışının önemini unutan Batı, demokrasi sonrası bir çağa girmek üzere ve biz de kendi Ahmedinecad’larımız için hazırız artık” diyen Sloven filozof, tam da bu noktada “Ahmedinecad’la aynı küresel sürecin ürünü” dediği Berlusconi’yi alıyor dişlerinin arasına, paramparça etmeden de bırakmıyor. <b><br/><br/>YÜZ YAŞINDA BİR “YABANCI”</b> <br/><br/>Mario Vargas Llosa yazarları yazmayı seven bir yazar. <br/><br/>Edebiyat meraklıları daha önce, Faulkner’i ve Madame Bovary’yi, Marquez’i ve yüz yıllık yalnızlığını, Hugo’yu, Camus’yü ve Sartre’ı Llosa’nın gözünden de tanıma fırsatı bulmuştu. <br/><br/>Aralık 2008’de basılan <b><i>El viaje a la ficcion</i></b> (Edebiyata yolculuk) kitabında da yine bir yazarı anlatıyor Perulu romancı; Amerika ve Avrupa kıtalarında çok iyi tanınan ama ne hikmetse kitapları hâlâ Türkçeye çevrilmemiş olan Juan Carlos Onetti’nin dünyasına dalıyor. <br/><br/>Uruguaylı yazar Onetti, İspanyolcanın en usta hikâyecilerinden biri; ayrıca her biri ses getirmiş bir düzine romanı ve çok sayıda denemesi var. <br/><br/>1980’de Cervantes Ödülü’nü alan Onetti, 1974’te ülkesindeki diktatörlükten kaçarak yerleştiği İspanya’da yirmi yıl sürgün yaşamış ve 1994’te ölmüştü. <br/><br/>Bugünlerde sadece İspanyolca konuşan memleketlerde değil, başta Almanya olmak üzere Batı’daki hangi kitapçıda “yeni çıkanlar” rafına baksanız mutlaka Onetti çıkıyor karşınıza. <br/><br/>Doğumunun yüzüncü yılını idrak etmemiz vesilesiyle, yazarın toplu eserleri birçok dilde basılıyor, biyografileri yayımlanıyor, hakkında konferanslar düzenleniyor. <br/><br/>Bu uluslararası ilgi sizin de ilginizi çekerse, birçok dilde çevirisini bulabileceğiniz son romanı <b><i>Cuando ya no importe</i></b> (Artık umursamadığında) ya da <b><i>La Muerte y la nina</i></b> (Ölüm ve kız çocuğu) ve <b><i>Para una tumba sin nombre</i></b> (İsimsiz bir mezar için) gibi kitaplarıyla Onetti’nin keşfine çıkabilirsiniz. <br/><br/>Veya “bir bilen”e teslim edebilirsiniz kendinizi; “hayatın hor davrandığı insanların hayal kırıklıklarını, yalnızlıklarını, aşkla ve şerle başa çıkma çabalarını her tür siyasi, tarihî, toplumsal referansın dışına çıkararak ölümsüz bir hikâyeye dönüştüren Onetti”nin hayatını, Llosa’nın tılsımlı kelimelerinden okuyabilirsiniz.<b> <br/><br/><br/>ÂLEMİN RAFLARINDAN SEÇMECE <br/><br/>● ABD<i> <br/><br/>A Disobedient Girl</i></b> (Söz dinlemez bir kız), <b>Ru Freeman</b>, Simon &amp; Schuster. <br/><br/>Sri Lankalı gazeteci Freeman’ın ilk romanı, iki kadının Tamil direnişinin gölgesinde ihanet ve sırlarla örülmüş hayatlarını anlatıyor. <b><br/><br/>● İNGİLTERE<i> <br/><br/>The Magnificent Mrs. Tennant</i></b> (Muhteşem Bayan Tennant), <b>David Waller</b>, Yale University Press, London. <br/><br/>Gertrude Tennant (1819-1918), uzun hayatı dokunduğu hayatların gölgesinde kalmış bir kadındı... Ta ki her edebî hazine avcısının hayali, gazeteci David Waller için gerçek oluncaya kadar. Waller, Tennant’ın metruk bir çiftlik evinin tavan arasındaki sandıktan çıkan günlüğünü okudu ve bu kitabı yazdı. <br/><br/>Kitap, Tennant’ın Londra’da bir edebiyat salonuna ev sahibeliği yaptığı dönemde, Gladstone, Disraeli, Mark Twain, Oscar Wilde, Henry James gibi ünlülerle kurduğu dostluklar kadar, gençliğinde Gustave Flaubert’le yaşadığı aşk macerasını da anlatıyor. <br/><br/>Flaubert’in Tennant’a yazdığı aşk mektupları da sandıktan çıkıp kitaba giren hazineler arasında. <b><br/><br/>● ALMANYA<i> <br/><br/>Pontus</i></b>, <b>Daniela Danz</b>, Wallstein. <br/><br/>1976 doğumlu sanat tarihçisi Danz’ın bu kitapta topladığı şiirler, mitoloji ile gerçek, su ile toprak, Doğu ile Batı arasında gezinirken Anadolu’ya da uzanıyor.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6881.htm), [web.archive.org (arşiv bağlantısı)](http://web.archive.org/web/20090824184444/http://www.taraf.com.tr:80/makale/6881.htm)
# Bir “güven” adımı: Erdoğan-Türk buluşması

*Yasemin Çongar 04.08.2009*

<div class="taraf_structure_2col_1zq">
<div class="margen_n">



 <p>Geçen pazar, güneşte çifte kavrulmuş şehrin, lodos rutubetine ve tatil rehavetine kendisini bırakıp için için tüterek uyukladığı ikindi vakti, Kuruçeşme’nin esintili sırtlarından Boğaz’ı seyreden Emniyet tesislerinde, İçişleri Bakanı Beşir Atalay‘la buluştuk. <b><i><br/><br/>Zaman</i>, <i>Milliyet</i>, <i>Yeni Şafak</i> ve <i>Star</i> gazetelerinden yönetici ve yazarların da olduğu küçük bir gruptuk; Atalay’la yemek yiyip Kürt meselesini çözme çalışması konusunda birkaç saat sohbet ettik. </b><br/><br/>İçişleri Bakanı yemek boyunca bir konuştuysa üç dinledi; tabağının yanına bir defter koyup söylenenlerin büyük bölümünü not etti. <br/><br/>Haber yapmaya değil fikir alışverişine dönük bir sohbetti bu; sözler “yazılmak üzere” söylenmiyordu. <br/><br/>Buna karşın, toplantıda konuşulanların bir bölümünü dünkü <i>Milliyet</i>’te, üstelik de Ankara’dan bir muhabirin imzasıyla, okumak beni şaşırttı. <br/><br/>Gazete, Atalay’ın bizlere “Başbakan Erdoğan’ın bu hafta içinde DTP lideri Türk’le görüşebileceğini” söylediğini yazmış. <br/><br/>Doğrudur; Atalay böyle bir ihtimalden bahsetti ama anladığım kadarıyla henüz kesinleşmiş bir randevu yok. <br/><br/>Bir dönem “Randevu talebimizi gözden geçiriyoruz” diyen DTP’liler de şimdi Başbakan’la görüşmekten memnuniyet duyacaklarını ancak henüz davet almadıklarını söylüyorlar. <br/><br/>Önemli olan şu; Bakan Atalay’ın “Kürt açılımı”nı duyurduğu ilk basın toplantısında da işaretini verdiği gibi, Başbakan Erdoğan, DTP ile görüşmeme tavrından nihayet vazgeçmiştir. <b><br/><br/>Kürt meselesini çözmek için kolları sıvayan bir hükümetin başkanı, Kürt seçmenin en fazla teveccüh gösterdiği partiyle konuşmama lüksüne sahip değildir.</b> <br/><br/>Başbakan Erdoğan da nihayet bu gerçeği teslim ediyor ki dün partisinin kapalı grup toplantısında, zaman vermese de “DTP ile görüşeceğini” açıklamış. <br/><br/>Başbakan Erdoğan’la DTP lideri Türk ne kadar yakın bir zamanda buluşabilirlerse ve bu buluşma ne kadar kapsamlı bir görüş alışverişine imkân verirse, bence o kadar iyi. <br/><br/>Bir yandan, DTP’nin hükümetin Kürt meselesini çözme çabasının kapsamını daha iyi kavrayıp bu sürece daha yapıcı ve etkin bir katkı sunabilmesi için bu gerekli. <br/><br/>Diğer yandan, Başbakan’ın da, DTP seçmeninin beklenti ve kaygılarını doğrudan Türk’ten işitmesi bence çok yararlı olacak. <br/><br/>Zira İçişleri Bakanı Atalay’la yaptığımız sohbetten sonra daha da kuvvetlenen kanaatim şu: <b><br/><br/>Hükümet, Kürt meselesini çözmek için yapılması gereken her şeyi, evet her şeyi, yapma cesaretini ve kararlılığını içinde barındıran bir çalışma başlattı ama Kürt vatandaşlarımız henüz buna inanmıyorlar.</b> <br/><br/>Başka deyişle, hükümet, başlattığı çalışmanın ciddiyeti, cesareti, samimiyeti ve kapsayıcılığı konusunda halkı ikna etmiş değil... <br/><br/>Kürt meselesinin çözümünün önünde bence en önemli engellerden biri “güven” sorunu; bu topraklarda yaşayan Kürtlerin bugüne kadar daha ziyade zâlim yüzüyle tanıdıkları devlete güvenmeleri çok zor. <br/><br/>İçişleri Bakanı Atalay’la sohbetimizde, kendisinin bu zorluğun farkında olduğu ve aşılmasının yolları konusunda uzun zamandır düşünüp taşındığı izlenimini edindim. <br/><br/>O toplantıda da ifade ettim; bence AKP’nin, Kürt seçmenlerle ilişkisinde de bir güven sorunu var. <br/><br/>Bu sorun, iki türlü tezahür ediyor. <br/><br/>Birincisi, birçok Kürt vatandaşımız AKP’ye bakınca “devletin uzantısı”nı görüyor; <b>“AKP de devletçi partilerden farklı değil, aynı zihniyeti paylaşıyor, Kürt meselesi konusunda ileri bir adım atacak gibi yapsa da sonra hemen vazgeçiyor” diyen bu grup, Erdoğan ve arkadaşlarının Şemdinli olayında dik duramamış olmalarını unutmuyor.</b> <br/><br/>İkinci ve bence diğerinden daha geniş olan gruba hâkim olan güvensizlik ise ifadesini, “AKP iyi niyetli olabilir; Kürt meselesini demokrasiyle çözmek isteyebilir ama bunu başaramaz” benzeri sözlerde buluyor. <b><br/><br/>Bu grup, özetle “AKP farklı bir parti olsa da, devlet aynı devlet. AKP’nin gerçekten iktidar olmasına izin vermiyorlar ki Kürt meselesini çözebilecek demokratik adımları atmasına göz yumsunlar” diye düşünüyor ve Türkiye’nin, başta ordu olmak üzere seçilmemişlerin iktidarındaki anti-demokratik bir rejim, olsa olsa “tırnak içinde bir cumhuriyet” olduğuna inanıyor.</b> <br/><br/>Bence, bu iki güvensizlik biçiminin de çok haklı kaynakları var. <br/><br/>Ama bu iki güvensizlik biçimi de yeni siyasi dinamiklerin en doğru tarifine dayanmıyor. <br/><br/>Zira Atalay’ın da vurguladığı gibi, <b>akan kanı durdurma, PKK’yı dağdan indirme ve Kürt meselesini demokratikleşme yoluyla çözme iradesi bugün belki de ilk kez bir “devlet politikası” olarak gündeme gelmiştir.</b> <br/><br/>Devletin bütün birimlerinin bu iradeyi AKP hükümetiyle aynı kuvvette paylaştığından emin değilim; bazı kurumların yapılması gerekenler konusunda hükümetle birebir aynı düşünmediklerini de gayet iyi biliyorum. <br/><br/>Ama bu, bir yandan devletin de değişmeye başladığını, iç ve dış gelişmeler sonucunda değişmeye mecbur kaldığını görmemizi engellememeli. <br/><br/>Aynı şekilde, AKP de gerçekten iktidar olmak isteyen bir parti ve Kürt meselesinin çözümsüz kalmasının bunu zorlaştırdığını anlıyor bence. <b><br/><br/>Başlatılan Kürt çalışması, aynı zamanda, seçilmemişlerin vesayetine değil seçmen iradesine dayalı bir düzenin kurulmasına dönük bir adım.</b> <br/><br/>Bu gerçek, bu çalışmanın gerektirdiği sabırlı süreci sabote etmek isteyenlerin de olacağı anlamına geliyor, kuşkusuz. <br/><br/>Bu tür girişimlere karşı alınabilecek önlemlerden biri, çözüm çabasının kesintiye uğramasını istemeyen çevreler arasındaki diyalog kanallarının, olası bir sabotajı anında deşifre edebilecek şekilde açık tutulmasıdır ki bence, Erdoğan-Türk buluşması bu açıdan da hayırlı bir adım olacak. <br/><br/>Diğer yandan, bu tür bir sabotaja girişebilecek güçlerin bugün Ergenekon, JİTEM ve faili meçhul soruşturmalarıyla ciddi bir darbe yediklerini de biliyoruz.Ve bu belki de en büyük şansımız.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/6953.htm), [web.archive.org (arşiv bağlantısı)](http://web.archive.org/web/20090828172404/http://taraf.com.tr:80/makale/6953.htm)
# “İyi şeyler” üç aşamada olacak

*Yasemin Çongar 05.08.2009*

<div class="taraf_structure_2col_1zq">
<div class="margen_n">



 <p>Açılım konusundaki ilk müjdeyi Cumhurbaşkanı Abdullah Gül vermişti. <br/><br/>Gül’ün dört ay önceki “Kürt sorununda iyi şeyler olacak” sözü, İçişleri Bakanı Beşir Atalay’ın öncülüğündeki çalışmayla nihayet hayata geçmeye başladı. <br/><br/>Atalay, bunu bir “süreç” olarak adlandırıyor ama atılacak adımların ürkek olmaması, aralarının fazla açılmaması gerektiğini de biliyor. <br/><br/>Ankara’daki ilgili bakan ve bürokratlar, bu bilinçle, Kürt meselesi konusunda hummalı bir mesaiye girişmiş durumdalar. <br/><br/>Atalay, bu mesainin hedefini, “her gün bu konuda bir şey yapmak, her gün belli bir mesafe kaydetmek” diye anlatıyor. <br/><br/>Hedefi “kalıcı çözüm” olan bir mesai bu... <br/><br/>Atalay’la sohbetimizden anlayabildiğim kadarıyla, başlatılan çalışmanın, “iyi şeyler olacak” müjdesinin ya da “açılım” kelimesinin taşıdığı mahcup, mütevazı havadan çok daha kuvvetli bir iddiası var. <b><br/><br/>Bu iddia, Kürt meselesini nedenleri ve sonuçlarıyla birlikte çözme iddiasıdır...</b> <br/><br/>Neyi kastettiğimi üç başlıkta özetlemeye çalışayım: <b><br/><br/>Birincisi, </b>bugün “Kürt meselesi” diye bir soruna sahip olmamızın başlıca nedeni, <b>“yasa ve uygulamalardaki ayrımcılık sonucu giderek yerleşikleşmiş, kurumsallaşmış, yaygınlaşmış bir eşitsizlik”</b> ise, <i>ki öyledir,</i> mevcut çalışma esasen bu nedeni ortadan kaldırmayı hedeflemelidir ve görebildiğim kadarıyla da hedefliyor. <b><br/><br/>İkincisi,</b> bugün “Kürt meselesi”nin çözümünü zorlaştıran başlıca unsur, <b>“Kürt vatandaşlarımızın, bu eşitsizliğin giderileceği konusundaki güven eksikliği”</b> ise, <i>ki öyledir</i>, mevcut çalışmanın başarısı bu güvensizliği gidermesine bağlı olacaktır ve bence, Ankara bunun farkında. <br/><br/>Üçüncüsü, bugün <b>“Kürt meselesi”nin en vahim sonucu, yirmi beş yıldır akan kan, evlerini bırakıp dağa çıkmış silahlı çocuklar ve şiddete bulaşmış bir devlet” </b>ise, <i>ki öyledir</i>, mevcut çalışma, bu kanı, bu şiddeti mutlaka durdurabilmeli; dağdakileri evlerine döndürebilmelidir... Ve evet, Atalay yaptıkları çalışmanın bunu hedeflediğini de teslim ediyor. <br/><br/>Gerek İçişleri Bakanı’nın, gerekse Ankara’da bu konuyla ilgilenen sivil bürokratların anlattıklarından benim çıkardığım sonuç, bu üç hedefe yönelik tedbirlerin, yine üç başlıkta toplanabileceği yönünde. <br/><br/>Her biri, çalışmanın farklı bir aşamasını temsil eden bu başlıkları kısaca şöyle anlatabilirim. <b><br/><br/>1- KÜÇÜK DEV ADIMLAR</b> <i><br/><br/>Taraf’</i>ın bir süre önce yirmi madde halinde yayımladığı güven arttırıcı önlemler, şu anda “bir bir uygulanmak üzere” Ankara’nın gündeminde. <br/><br/>Gazetemizin bugünkü manşetinde Diyanet’in başlattığı Kürtçe hutbe, vaaz ve Kürtçe Kur’an-ı Kerim hazırlığını okuyacaksınız. <br/><br/>Buna benzer, birçoğu yasal düzenleme bile gerektirmeyen “küçük dev adımlar,” Kürt vatandaşların maruz bıraktığı fiili ayrımcılığın nihayet bitmeye başladığı anlamına gelecek. <br/><br/>Bu “küçük” adımları cesaretle ve hızla atan bir Ankara, Kürt vatandaşlarının güvenini kazanmak yolunda “dev” bir adım atmış olacak. <b><br/><br/>2- DAĞDAN İNİŞ / EVE DÖNÜŞ</b> <br/><br/>Atalay’ın öncülüğündeki çalışmanın, yine onun deyimiyle “dünyaya örnek bir Türkiye modeli” oluşturması için, akan kanı durdurması, dağdaki PKK’lıları silahsızlandırması şart. <br/><br/>Eyleme karışmayanların kovuşturmaya uğramama güvencesiyle evlerine dönmesini sağlayabilecek yeni bir düzenlemenin hazırlığı, Bask, Kuzey İrlanda gibi örnekler de değerlendirilerek sürdürülüyor. <br/><br/>Washington, Bağdat ve Erbil “eve dönüş”ü kolaylaştırmak için işbirliği yapıyor. <br/><br/>Kandil’deki PKK’lılardan bin beş yüz kadarının Suriyeli olması ve bunların bir bölümünün, ayrımcı Suriye yasaları nedeniyle, “vatandaş” sayılmaması ise ciddi bir pürüz. <br/><br/>Ankara’nın Şam’la bu konuda en üst düzeyde temas sağladığını, Suriye’nin de “çözümün parçası” olarak devreye girmesine çalışıldığını biliyorum. <br/><br/>Tabii, burada “muhatap” meselesi de gündeme geliyor. <br/><br/>Bu sütunda birkaç kez yazdım; PKK, Kürt meselesinde çözüm arayışına giren devletin resmen olmasa da, fiilen muhatabıdır. <br/><br/>Yetkililer bunu reddetse de, Avrupa’da, Kuzey Irak’ta ve Türkiye’de PKK’ya yakın isimler üzerinden gerçekleşen bir diyalog zaten var. <br/><br/>Bu gerçeğe öfkelenenler, bu durumu milliyetçi bir tepkinin malzemesi yapmaya çalışanlar, “ihanet” sözcüğünü ağızlarına almaktan yüksünmeyenler oluyor ve olacaktır. <br/><br/>Onlara, eski Milli İstihbarat Teşkilatı Müsteşarı Sönmez Köksal’ın Milliyet’te Devrim Sevimay’a söylediklerini okumalarını tavsiye ederim. <br/><br/>Diplomasi ve istihbarat alanında bu devlete en üst kademede hizmet etmiş emekli bürokrat, “PKK’nın silah bırakması ve dönüş sürecinde nasıl bir yöntem izlenmeli” sorusunu aynen şöyle cevaplıyor: <b><br/><br/>“Bence en uygunu gizlilikle yürütülecek müzakere yöntemidir... Önemli olan PKK adına müzakereleri yürütmek konusunda tam yetkili kimin olduğudur. Bu kimsenin liderlik ve alt kadroları kontrol altında tutabilmesi en önemli konu.”</b> <br/><br/>Kanın durmasını gerçekten isteyen hiç kimse, bu sözlere itiraz etmeyecektir. <br/><br/>Ben, Ankara’da da yeterli sayıda yetkilinin bu sözlerin haklılığını anladığı kanısındayım. <b><br/><br/>3- ANAYASA DEĞİŞİKLİĞİ</b> <br/><br/>Kürt meselesinin çözümünü zorlaştıran güven eksikliğini gidermek, bu meselenin sonucu olan şiddeti bitirmek gerekli ama Kürt meselesinin asıl nedeni olan eşitsizlik ortadan kalkmadıkça “yetersiz” kalmaya mahkûm adımlardır. <br/><br/>Türkiye’de yaşayan her Kürdün her Türke gerçekten eşit olması, Kürtçe eğitimi mümkün kılan düzenlemelerin yanı sıra Anayasa’daki vatandaşlık tanımının etnik bakımdan “nötralize” edilmesini de gerektiriyor. <b><br/><br/>Anayasa’nın 66. maddesinin değiştirilmesi, kalıcı çözüm için şarttır.</b> <br/><br/>Ankara’da Kürt meselesini çözmek için kolları sıvayanların önemli bir bölümü bunun farkında. <br/><br/>Ancak hükümet çevresi, çıkış yolunun, tek maddeye odaklı bir değişim yerine, Anayasa’nın tümüyle değiştirilmesi olduğunu düşünüyor... <br/><br/>Ve korkarım ki “demokratik Anayasa” vaadini 2011 seçimleri sonrasına bırakma temayülü ağır basıyor.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6954.htm), [web.archive.org (arşiv bağlantısı)](http://web.archive.org/web/20090828044913/http://www.taraf.com.tr:80/makale/6954.htm)
# Erdoğan bu iki adama özenmemeli

*Yasemin Çongar 07.08.2009*

<div class="taraf_structure_2col_1zq">
<div class="margen_n">



 <p><b>“Siz siz olun, ‘tarih bitti, demokratik saadet devri başladı’ diyenlere inanmayın. Şimdi, eski Komünist Parti şeflerinin ve KGB müdürlerinin ‘demokrat’ ve ‘işadamı’ kılığına bürünüp o bildik otoriter baskı rejimini sürdüreceği bir döneme giriyoruz.”</b> <br/><br/>Kendisini tartıştırmayan bir rejimin karanlık yüzüne ayna tutan <i>Gulag Takımadaları</i>’nın yazarı, yirmi yıllık sürgünden ülkesine dönmeden kısa süre evvel söylemişti bu sözleri. <br/><br/>Aleksandr Soljenitsin’in 1993’teki öngörüsü, bugün Vladimir Putin sayesinde bir kehanete dönüşmüş durumda. <b><br/><br/>* * *</b> <b><i><br/><br/>Birinci Tekil Şahıs</i></b> başlıklı söyleşiler kitabında, o zamanki adıyla Leningrad’da geçen çocukluk yıllarını anlatır Putin: <b><br/><br/>“Mahallenin delikanlıları benden daha yapılıydı, onlardan boyuna dayak yerdim. Baktım olmayacak; boks yapmaya karar verdim.”</b> <br/><br/>Sonra bir yumrukla burnu kırılır, boksu bırakır; judoyla güreşin Rus işi karışımı olan samboyu dener; nihayet judoda karar kılar, siyah kuşak alır, Leningrad Şampiyonu olur. <br/><br/>Judo antrenörü, <b>“Kar leoparı gibidir,”</b> der Putin için, <b>“ne pahasına olursa olsun kazanmak için dövüşür.”</b> <b><br/><br/>* * *</b> <br/><br/>Söz konusu Putin ise, “ne pahasına olursa olsun” noktasında durup yutkunacaksın. <br/><br/>Bu eski KGB şefi, baskı, şiddet, haksızlık ve gizlilik pahasına iktidarı sürdürmeye dayanan Sovyetik yönetim anlayışının baş icracısı zira. <b><br/><br/>* * *</b> <br/><br/>Gorbaçov, 1980’lerin ortasında, tam da bu anlayışı değiştirmeye yönelik “glasnost” ve “perestroyka” açılımlarından bahsetmeye başlamıştı. <br/><br/>O sıralarda, Doğu Almanya’daki KGB operasyonlarını yürüten Putin otuzlu yaşlardaydı ve Moskova’dan yükselen bu yeni ses hiç hoşuna gitmiyordu. <br/><br/>Berlin Duvarı’nın yıkıldığı geceyi, şehrin doğu yakasındaki ofisinde gizli KGB belgelerini yakmakla geçirdi Putin. <br/><br/>Sovyetlerin çökeceğini anlamıştı ama sonradan <b>“20. yüzyılın en büyük jeopolitik trajedisi” </b>olarak nitelendireceği bu çöküşün, kendisine yeni Rusya’da liderlik yolu açacağını henüz bilmiyordu. <b><br/><br/>* * *</b> <br/><br/>Hem de nasıl bir liderlik! <br/><br/>Rusya’yı, Stalin’in o meşhur lafını doğrularcasına yönetiyor Putin. <b><br/><br/>“Halkın tapınabileceği bir çara ihtiyacı var” </b>demişti Gürcü diktatör. <br/><br/>Putin de post-modern bir çarı andırıyor. <br/><br/>Bir eliyle, Batı’yı hoş tutacak serbest piyasa reformlarına imza atarken diğer eliyle, ifadenin serbest kalmasını önleyen kararları yazıyor... <br/><br/>Halkın seçtiği valiler canını mı sıktı, bundan böyle seçimle değil atamayla işbaşına gelmelerini buyuruyor. <br/><br/>St. Petersburg’da gazeteleri kapattırıyor; Sibirya’da siyasi parti bürolarına ajanlarını yolluyor; Hazine’den maaşlı öğretmenlere kendi propaganda broşürlerini dağıttırıyor; bu arada, Rus bürokrasisi şiştikçe şişiyor; şeffaflık büsbütün azalıyor; yolsuzluk ve rüşvet norma dönüşüyor. <br/><br/>Ve o da ne, görev süresi mi dolacak; hoopp... Anayasa’ya bir çalım, Medvedev’le bir verkaç, topu ayağında tutmanın yolunu buluyor Putin. <b><br/><br/>* * *</b> <i><br/><br/>New Yorker</i> dergisinin Rusya uzmanı Yayın Yönetmeni David Remnick <b>“Hitler ya da Stalin değildir, hatta Brejnev bile değildir. O odur ve bu da yeterince kötüdür zaten” </b>diyor Putin için. <br/><br/>Bu kötülüğün en korkunç tezahürünü, Çeçenistan’daki kirli savaşta; Rus devletinin eliyle bitirilen masum hayatlarda gördü dünya. <br/><br/>Çeçenistan politikalarının sorgulanmasına asla tahammül göstermiyor Putin... <br/><br/>Brüksel’deki basın toplantısında “Terörizmin kökünü kazıyacağım derken, Çeçenistan’da sivil halkın kökünü kazımaktan korkmuyor musunuz” diyen<i> Le Monde </i>muhabirine cevabı akıllarda. <b><br/><br/>“Eğer radikal İslam’a bu kadar meraklıysanız, Moskova’ya buyurun” </b>demişti Putin,<b> “bizim çok yetenekli cerrahlarımız var; sizi öyle bir sünnet ederler ki oranızda bir daha hiçbir şey çıkmaz.”</b> <b><br/><br/>* * *</b> <br/><br/>Putin’in pervasızlığında “rakipsizlik” hissinin de payı var... <br/><br/>Karşısında ciddi bir muhalefet yok, oluşmasına da izin vermiyor. Rusya’daki liberal demokratların sesi kısık; tek ciddi alternatif olan komünistler, Batı’nın gözünde “Putin’den beter...” <b><br/><br/>* * *</b> <br/><br/>Rusya Başbakanı kadar pervasız olabilen, onunkine benzer patavatsızlıkları yapmaya muktedir bir Batılı siyasetçi varsa, o da Berlusconi... <br/><br/>Ve ilginçtir, İtalya Başbakanı da, bu durumu büyük ölçüde “rakipsiz” algılanmasına borçlu. <b><br/><br/>* * *</b> <br/><br/>Okuduğumda, <b>“Bekir Coşkun ile Aysun Kayacı’ya yakışacak bir söz”</b> diye düşünmüştüm. <b><i><br/><br/>Gülün</i></b> <b><i>Adı</i></b>’nı yazan kalem, şimdi çıkmış <b>“Berlusconi’yi suçlamayın, ona oy vereni suçlayın”</b> diyordu; <b>“Tarih karizmatik maceraperestlerle doludur. Ülkeyi değil çıkarlarını önemserler. Kuvvetlerini parlamentoyu, yargıyı, anayasayı hiçe sayarak artırırlar. Neden onlara istediklerini yapma olanağı veren halk dururken bu adamlara kızalım ki!”</b> <br/><br/>Umberto Eco’nun geçen ay bunları yazdığı gün, Temiz Eller Operasyonu’nun muhteşem savcısı ve şimdi muhalefetteki Değerlerin İtalyası partisinin lideri Antonio Di Pietro da <i>International Herald Tribune</i>’a “İtalyan demokrasisi tehlikede” başlıklı bir ilan vermişti; “antidemokratik, faşist, ırkçı ve yabancı düşmanı” diyordu Berlusconi için... <br/><br/>Eco’ya hak veremiyorum ama, özellikle Berlusconi’nin sağcı Kuzey Ligası’yla işbirliği düşünüldüğünde, Di Pietro’nun kullandığı sıfatları anlayabiliyorum. <b><br/><br/>* * *</b> <br/><br/>Kimilerinin “şaklabanlık” saydığı esprili halleri, İtalyan devletiyle alay eden hesaplı “gaf”ları ve tabii, kadınlarla yaşadığı bin bir türlü macera, Berlusconi’nin “sevimli” yanları bence... <br/><br/>Daha da ileri gideyim, Berlusconi’nin siyasetteki rakipsizliğinde, İtalyan seçmeninin önemli bir bölümüne, “çok akıllı olmasa bu kadar para kazanır mıydı hiç; hem devleti de ciddiye almıyor, kadınları tavlamasını da biliyor; helal olsun” dedirtmesinin payı var bence. <br/><br/>Ama Berlusconi sempatim burada bitiyor... <br/><br/>Popülaritesini medya üzerindeki tekeli sayesinde muhalefeti büyük ölçüde susturmasına borçlu olduğunun farkındayım zira. <br/><br/>RAI onun denetiminde; İtalyan televizyon kanallarının yüzde 85’i ona ait ve <i>La Repubblica</i> ile <i>L’espresso</i> hariç Berlusconi hakkında doğru dürüst eleştirel haber veren yayın organı pek az. <br/><br/>Yolsuzluk ve Mafya’yla mücadele seferberliği onun sayesinde durdu; hukuk ve demokrasi reformları askıda... <br/><br/>Ve Berlusconi, tıpkı Putin gibi, medya üzerinden iş dünyasını da kontrol ederek iktidarda kalıyor. <br/><br/>Hakkındaki yolsuzluk iddialarından yargılanmamasını ise parlamenter dokunulmazlığına borçlu. <br/><br/>Yine tıpkı Rusya’da olduğu gibi, İtalya’da da gerçek bir demokrat muhalefet birtürlü palazlanamıyır; sol partilerin kendi içlerindeki kavgadan ülke meseleleriyle ilgilenmeye pek az fırsat bulması Berlusconi’ye yarıyor. <b><br/><br/>* * *</b> <br/><br/>Yamalı bir yazı oldu bu. <br/><br/>Aslında bütün bu vinyetleri aynı niyetle yazdım... <br/><br/>Dün Putin’le Berlusconi’nin arasında halinden pek memnun görünen Erdoğan’ın bu iki adama özenmemesini dilemek için.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/6955.htm), [web.archive.org (arşiv bağlantısı)](http://web.archive.org/web/20091101082156/http://taraf.com.tr:80/makale/6955.htm)
# Esrarengiz romancı ‘noir’ yazdı

*Yasemin Çongar 08.08.2009*

<div class="taraf_structure_2col_1zq">
<div class="margen_n">



 <p>* Yasemin Çongar'ın bu yazısı YA DA köşesinde değil, EX LIBRIS / DÜNYA BUNLARI OKUYOR adlı köşede yayımlanmıştır. <br/><br/>*** <br/><br/>Cinayet bir sanattır; Raymond Chandler’a göre, “basit” bir sanat... <br/><br/>Ben “basit” sanatları severim. <br/><br/>Canilere de meraklıyımdır, canilerin peşindeki adamlara da. <br/><br/>İlk göz ağrım Hercule Poirot’ydu. <br/><br/>Heyhat! Hayat tek hafiyeyle geçmiyor. <br/><br/>Kalbimde, en çok da Peter Ustinov kılığına girmiş haliyle yer eden Belçikalı dedektifi çabuk terk ettim. <br/><br/>İlk kaçamaklarımı Lord Peter Wimsey ile yaptım. <br/><br/>Yakışıklı bulurdum onu; centilmenliği hoşuma giderdi. <br/><br/>Ama “eğlencelik” Agatha Christie’nin aksine Dorothy Sayers’ın kitapları okulda okutulan bir “ders”ti ve bu mecburiyet hali, Sayers’ın asil dedektifiyle ilişkimizi zehirledi, hızla koptuk. <br/><br/>Zaten o günlerde pelerinli, pipolu şu meşhur adam girmişti hayatıma. <br/><br/>Sherlock Holmes’dan etkilenmiştim, evet... <br/><br/>Bir yandan da büyüyordum ama. <br/><br/>Büyüdükçe Londra’nın “temiz” cinayetleri sıkmaya başlamıştı beni; İngiliz asaletinden bunalıyordum artık. <br/><br/>Bütün hafiyeler canileri yakalıyordu yakalamasına ya, hayatın hayvani bir şey olduğunu kim kavrıyordu acaba; sokakların hakikatini kim biliyor, sıradan adamların sırrına kim eriyordu? <br/><br/>Bir tür “Amerikan Rüyası” aklıma düştü, okyanusu geçtim. <br/><br/>Siyah bir rüyaydı bu... <br/><br/>Ya da biz ona ‘noir’ diyelim. <br/><br/>Sam Spade ve Philip Marlowe’la o rüyada tanıştım. <b><i><br/><br/>Büyük</i></b><i> <b>Uyku</b></i>’da “Ölüler kırık kalplerden daha ağırdır” diyordu Chandler; ona inandım, kalp ağrılarıma boş verip ‘noir’ rüyalara daldım ve siz deyin yirmi, ben diyeyim yirmi beş yıldır hiç uyanmadım o rüyalardan, uyanmak istemedim. <br/><br/>Chandler’la 1940’ların Los Angeles’ını dolaştım. <br/><br/>Chandler’ın “sadece ortada ceset olsun diye değil, gayet somut nedenlerle adam öldürenlere, cinayeti geri veren adam” diye övdüğü Dashiell Hammett’la, 1930’ların San Francisco’sunda, canilerin sıcak nemli nefesini ensemde her daim hissederek yürüdüm. <br/><br/>Ve Hammet’ın <b><i>Malta</i></b> <b><i>Şahini</i></b>’nde Sam Spade’i tanıdıktan sonra, kimselere değişmedim o adamı. <br/><br/>Benim hafiyelerim hep Spade gibi olacaktı artık... <br/><br/>Yine Chandler’ın deyişiyle, “kötülüğün kol gezdiği sokaklardan kendisi kötü olmayan bir adam geçmeliydi; sıradan ve yalnız bir adam olmalıydı bu; ona, gururlu bir adama davranılması gerektiği dibi davranmayan herkesi pişman etmekten gurur duymalıydı.” <br/><br/>* * * <br/><br/>Larry Sportello ya da herkesin yeğlediği takma adıyla “Doc”ın da böyle bir adam olacağını ummuştum doğrusu. <br/><br/>Yıllardır çevresine özenle ördüğü bir kozanın içinden, içine girilmesi, bir girdiniz mi de içinden çıkılması zor romanlar yazan Thomas Pynchon’ın ilk ‘noir’ından çok şey beklemiş olmalıyım. <br/><br/>Bunda, kırk altı yıldır düzenli olarak üreten yetmiş iki yaşındaki usta bir romancının, kimliği ve kişiliği üzerindeki esrarı korumayı başarmasındaki esrar da etkili oldu kuşkusuz. <br/><br/>Kitabın yayıncısı Penguin’in çabaları da beklentiyi artırdı tabii; “esrarengiz adam bu kez ‘noir’ hem de ‘psychedelic bir noir’ yazdı” diyordu reklamlar. <br/><br/>Demek ki, “rengârenk bir siyah” bekliyordu bizi... <br/><br/>1970’lerin başına dönecek; uyuşturucu âlemleri, rock’n roll ve dalga sörfüne kendini teslim etmiş bir Los Angeles’ta, şehre hâkim o iç gıcıklayıcı şeker renklerinin ortasına dalıp siyah rüyalar görecektik. <br/><br/>Yıllardır her Pynchon romanını, “1975’teki başyapıtı <b><i>Gravity’s Rainbow</i></b>’u (Yerçekiminin Gökkuşağı) aşabilecek mi” merakıyla bekleyen, Pynchon’ın jartiyerlerin matematiğiyle katedrallerin matematiğinin karşılaştırmasından samimi bir haz almayı beceren post-modernizm tutkunları kenara çekilmişti; meydan bize, “acaba Chandler gibi, Hammett gibi yazabilecek mi” diye meraklananlara kalmıştı. <br/><br/>Bir de tabii, romanın adı vardı; <b><i>Inherent Vice</i></b>.<b><i></i></b> <br/><br/>Aslında bir sigorta terimi bu; bazı ürünlerin iç özelliklerinden dolayı durdukları yerde yanabileceğini, bozulabileceğini ve diğer ürünlere zarar verebileceğini anlatmak için kullanılıyormuş. Sigorta poliçeleri bu ürünleri istisnai şartlara bağlıyormuş; bir kamyonla yumurta taşıyan bir nakliye şirketi, yumurtaları kırılmaya karşı sigortalamıyormuş mesela. <b><i><br/><br/>Inherent Vice</i></b>, bana yumurtaları hatırlatmadı ama... <br/><br/>Kendimi düşündüm ilkin. <br/><br/>Âdem o elmayı ısırdı ısıralı başımıza gelenleri düşündüm. <br/><br/>Hiçbirimizi aşka karşı sigortalayamayacaklarını düşündüm. <br/><br/>Her birimizin cinayete muktedir olduğumuzu düşündüm. <br/><br/>Velhasıl adını Türkçeye çevirmeyi denemeyeceğim bu yeni Pynchon romanını, bütün bu nedenlerle, bir yandan da Amerika’da “yılın edebiyat tartışmasını” yaratacağını bilerek okudum. <br/><br/>İyi haber şu; okudum. <br/><br/>Uzun zamandır ilk kez bir Pynchon romanını, durup kalkmadan, kendimi zorlamadan okuyabildim; bu ilginç yazar akıcı üslupla ve dört yüz sayfayı geçmeyen bir roman da yazabiliyormuş meğer.. bunu anladım. <br/><br/>Kötü haberi ise çoktan anladınız zaten. <br/><br/>Pynchon’ın hafiyesi, Hammett’ın, Chandler’ın hafiyeleriyle âşık atacak biri değil. <br/><br/>Doc Sportello, Sam Spade değil. <br/><br/>Kısa boylu ve “boyumun eksiğini huyum kapatıyor” türünden laflarla konuşan, Sherlock Holmes’u gerçek bir şahsiyet sanan ve gerçek bir aşka hepimiz kadar, cinayetleri çözmeye ise çoğumuzdan biraz daha muktedir 29 yaşındaki bu Kaliforniyalıyı sevdim sevmesine ama... <br/><br/>Bir yere kadar... <br/><br/>O yer burası. <br/><br/>Daha fazla uzatmayacağım. <br/><br/>Hayırlı bir kehanette bulunup bitiriyorum... <br/><br/>Sadece <b><i>Gravity’s Rainbow</i></b> değil, ilk romanı <b><i>V.</i></b>’den itibaren yayımladığı bütün kitaplarla Amerika ve Avrupa’da çok tartışılan; post-modernizmin en usta kalemlerinden sayılan; derslere, tezlere, kitaplara konu olan Thomas Pynchon’ın bugüne dek Türkçeye çevrilmemiş ya da dolambaçlı dili nedeniyle çevrilememiş olması ayıbı bence artık sona erecek. <br/><br/>Zira ne olursa olsun, okunması ve çevrilmesi kolay bir roman <b><i>Inherent Vice</i></b><i>...<b></b></i> <br/><br/>Ve bence bu bile kutlamaya değer. <b> </b> <b><br/><br/><br/><font size="4">ÂLEMİN RAFLARINDAN SEÇMECE</font></b><font size="4"> </font><b><br/><br/>● FRANSA</b> <b><i><br/><br/>Les Deferlantes</i></b> (Kırılmalar), <b>Claudie Gallay</b>, Rouergue. <br/><br/>Bütün bir ailenin yok oluşunun sırrını çözmeye çalışan bu roman, ‘sayfalarına güneş kremi bulaşmasından çekinilmesin, plajda başlanıp plajda bitirilsin’ hesabıyla yazılmış uçucu kitaplardan biri değil. Yine de, 2008’den sonra 2009 yazında da Fransa’nın en çok okunan romanı oldu. Haziranda <b><i>Elle</i></b> Dergisi Okurlarının Büyük Ödülü’nü almadan önce 200 bin satmıştı. Şimdi elli binlik beşinci baskısı da tükenmek üzere... <b><br/><br/>● İRLANDA</b> <b><i><br/><br/>Civil and Strange</i></b>, (Medeni ve Yabani),<b> Clair Ni Aounghusa</b>, Penguin Ireland. <br/><br/>“Komşularınla medeni bir ilişki kuracaksın ama dedikodularıyla seni yiyip bitirmeleri için de biraz yabani kalacaksın.” Başlığını, bu tavsiyeyi özetleyen bir İrlanda deyişinden alan roman, küçük bir kasabanın büyük aşklarına gülümseyerek bakıyor. <b><br/><br/>● ABD</b> <b><i><br/><br/>Edgar Allan Poe</i></b>, <b>Kenneth Silverman</b>, Harper Perennial.<b></b><br/><br/>1992 tarihli bu biyografi, kırk yıllık hayatına bütün dünya dillerinde okunacak şiirler ve hikâyeler sığdırabilen Edgar Allan Poe’nun (1809-1849) iki yüzüncü doğum yılı nedeniyle yeni bir kapakla yeniden yayımlandı. Olağanüstü bir yazarın olağanüstü hayatını anlatan kitapların en iyisi.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/6956.htm), [web.archive.org (arşiv bağlantısı)](http://web.archive.org/web/20091028184423/http://taraf.com.tr:80/makale/6956.htm)
# PKK’lıları muhatap alan bir yazı

*Yasemin Çongar 12.08.2009*

<div class="taraf_structure_2col_1zq">
<div class="margen_n">



 <p>Demokratlığıyla övünüyordu. <br/><br/>Partisinin “demokrasi, adalet ve hukuk mücadelesinin bir numaralı aktörü” olmasıyla övünüyordu. <b><br/><br/>“Her türlü engele rağmen demokratik bir duruş sergiledik” diyordu.</b> <b><br/><br/>“<i>Her türlü engele rağmen</i> sözü doğru, diye düşündüm. </b><b><br/><br/>Ama her türlü engeli her zaman aynı kararlılıkla aştıkları iması doğru değildi.</b> <b><br/><br/>Takıldıkları engeller olmuştu; başlarını dik tutamadıkları zamanlar olmuştu.</b> <br/><br/>Başörtüsü hakkını yasal güvenceye kavuşturmakta ya da demokratik Anayasa yapımında meselâ, kendi acemiliklerinin de etkisiyle, engele takılıp yüz üstü yere kapaklanmışlardı. <b><br/><br/>Şemdinli baskınında hukuka da, haysiyete de boş verip askerin emir-komuta zincirinde bir halka gibi davranmışlardı.</b> <br/><br/>Bütün bunları bilerek, bütün bunlara hâlâ biraz öfkelenerek dinliyordum Başbakan Erdoğan’ı. <br/><br/>Partisinin Meclis grubunda konuşuyordu ve ben, bütün bunları bilmeme rağmen, “ne mutlu Erdoğan’a” dedim içimden. <br/><br/>Türkiye’de “demokrasi mücadelesi” ile övünmek kaç siyasi lidere nasip oldu ki bugüne kadar... <b><br/><br/>Dün Erdoğan’ın Meclis kürsüsünden sorduğu şu soruyu, kendi kendine bile olsa soran, sorabilen kaç siyasi lider var bu ülkede:</b> <b><br/><br/>“Türkiye, çetelerle, mafyayla, karanlık örgütlerle mücadelesini ertelemeseydi, faili meçhullerin üzerini örtmeseydi, hukuk ve demokrasiyi tüm kurum ve kurullarıyla işletseydi acaba nasıl bir ülkede yaşıyor olacaktık?”</b> <br/><br/>Erdoğan, bu soruyu yüksek sesle sorabiliyor çünkü “her türlü engele rağmen,” Ergenekon, JİTEM ve faili meçhul soruşturmalarının önünü açan bir hükümetin başkanı o. <br/><br/>Biliyorum; şöyle bir soru da mümkün: <b><br/><br/>“Türkiye, Şemdinli Umut Kitabevi’nde işlenen suçun üzerine gitse, Genelkurmay Başkanı’nın ‘iyi çocuk’ dediği suçlu askerlere sahip çıkacağına, iddianameyi yazan ‘iyi savcı’sına sahip çıkabilse bugün nasıl bir ülke olurdu?”</b> <br/><br/>Ama bu sorunun kafamda yankılanması, Başbakan’ın bence tarihî nitelik taşıyan diğer mesajlarına dikkatimi vermemi engellemedi. <br/><br/>Tam tersine, Erdoğan’ın söyledikleri, Şemdinli konusunda da bir iç muhasebe yaptığını düşündürdü bana; en azından kendisiyle baş başa kaldığında bu konuda dürüst olabildiği, “hata yaptım” diyebildiği hissini verdi. <br/><br/>Zira Erdoğan dün bir daha Şemdinli’dekine benzer bir askerî vesayet egzersizine izin vermeyeceklerini de söyledi: <br/><br/>“Yakın ve uzak gelecekte hiç kimse demokratik rejimi zafiyete uğratma, hukuk sistemini karanlık tünellere sokma cüretini gösteremeyecektir. Bizim tahkim ettiğimiz millet egemenliği, bugün olduğu gibi bundan sonra da asla ve asla vesayet kabul etmeyecek, milletle egemenlik arasına asla ve asla simsarlar sirayet edemeyecek, Türkiye’nin yeniden çetelerin, mafyanın, hukuk dışı örgütlenmelerin kıskacına düşmesi asla ve asla söz konusu olamayacaktır.” <b><br/><br/>Bu sözleri, bu kesinlikle söyleyebilen kaç siyasi lider oldu ki Türkiye tarihinde?</b> <b><br/><br/>Ve böyle konuşan siyasi liderlerimiz olsaydı eğer, bugün Türkiye nasıl bir ülke olurdu acaba?</b> <br/><br/>Bugün bu sorularla hayıflanma günü değil ama... <br/><br/>Bugün bu soruların gereğini yapma günü. <br/><br/>Ve, nihayet bunu yapmaya karar verdiği; Türkiye’nin bütün enerjisine ve potansiyeline rağmen, hâlâ kan kaybeden, hâlâ nefes darlığı çeken bir ülke olmasının başlıca nedenini ortadan kaldırmaya giriştiği için de bu soruları sorabildi Erdoğan... <br/><br/>Kürt meselesine demokratik çözüm için nihayet kollarını sıvadığı, barışı kuracak cesareti nihayet bulmaya başladığı için şöyle diyebildi: <b><br/><br/>“Eğer Türkiye enerjisini, bütçesini, kazanımlarını, huzurunu, refahını, gencecik fidan gibi delikanlılarını teröre kurban etmeseydi, Türkiye son 25 yılını terörle, çatışmayla, olağanüstü hal ile faili meçhullerle, boşaltılan köylerle, üzerine ayyıldızlı bayrağımızın örtüldüğü tabut görüntüleriyle heba etmeseydi bugün nerede olurdu? Eğer mesele büyümeden çözüme kavuşturulsaydı on binlerce insanımız hayatını kaybetmeden, on binlercesi yaralanmadan ve yüz binlercesi mağdur olmadan bu mesele suhuletle çözülmüş olsaydı bugün Türkiye nerede olurdu?”</b> <br/><br/>Erdoğan’ın bir kısmını bugünkü manşetimize de taşıdığımız bu sorularını, burada bir kez daha yazmamın özel bir sebebi var. <b><br/><br/>Başlıktan anlaşılacağı üzere, ben bu yazıyı özellikle PKK’lılar için yazıyorum.</b> <b><br/><br/>Hapisteki örgüt mensupları için, dağdaki eli silahlı adam ve kadınlar için; onların hayatından her an endişe eden aileleri için; onların dağa çıkmak için sıra bekleyen kardeşleri için...</b> <b><br/><br/>Çünkü bence, PKK’lılar da, eğer durup dikkat ederlerse, Ankara’da bir şeylerin değişmeye başladığını anlayacaklar artık.</b> <br/><br/>Kürt meselesini demokratik yöntemlerle çözme kararlılığının hükümet tarafından “devlet adına” ifade edilmeye başlanmasının, çok kritik bir eşiğin aşılmasıyla mümkün olduğunu kavrayacaklar. <br/><br/>Bu eşik, PKK’nın “neden” değil, “sonuç” olduğunun anlaşılmasıdır. <b><br/><br/>Türkiye’de Kürt meselesi, PKK adında silahlı bir örgüt olduğu için ortaya çıkmadı; Türkiye’de Kürt meselesi olduğu için PKK ortaya çıktı... </b><b><br/><br/>Ve bu savaşı bitirmenin yolu, PKK’yı silahla bitirmekten değil, dağdakilerin evlerine dönmeye ikna olmasından ve onların kardeşlerinin dağa çıkmaya artık gerek duymamasından geçiyor.</b> <br/><br/>Kürt kimliğine saygının, Kürtlerin eşitliğinin ve demokratik siyasete katılımının sağlanmasından geçiyor. <br/><br/>Ben, Cumhurbaşkanı Gül gibi, Başbakan Erdoğan gibi, İçişleri Bakanı Atalay gibi siyasetçilerin bugün artık bunu anladığına samimiyetle inanıyorum. <br/><br/>İşleri hiç kolay değil. <br/><br/>Ama “Ankara ne yapacak” diye meraklanan PKK’lılar ve aileleri, bence Erdoğan’ın dünkü konuşmasına kulak vermeliler... <br/><br/>Başbakan’ın, faili meçhullerin üzerini örten, köyleri boşaltan, yüz binlerce insanı mağdur eden bir “devlet adına” dile getirdiği pişmanlığı es geçmemeliler. <br/><br/>Ve Erdoğan’ın, yürekleri savaşın ateşiyle yanan annelerden söz ederken asker-PKK’lı ayrımı yapmayan şu cümlesini okumalılar: <b><br/><br/>“Annenin ideolojisi yoktur; oğlu her ne sebeple hayatını kaybetmiş olursa olsun, Yozgat’taki anne ile Hakkâri’deki anne oğullarının başında aynı duayı ediyorsa, burada çok ciddi bir yanlış olduğu ortadadır.” </b><br/><br/>Bu sözleri mümkün kılan muhasebe, barışın yolunu açabilir.<br/><br/>Benzer bir muhasebeyi PKK’lılar da yapmalı artık; Ankara’daki değişimi ıskalamamalı, karşılarında açılmaya başlayan yolu görmeli ve o yolda yürümeye hazırlanmalılar.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/6957.htm), [web.archive.org (arşiv bağlantısı)](http://web.archive.org/web/20091028184535/http://taraf.com.tr:80/makale/6957.htm)
# Savaşa harcanan parayı açıklayın

*Yasemin Çongar 13.08.2009*

<div class="taraf_structure_2col_1zq">
<div class="margen_n">



 <p>Bir toplumun demokratik bilincinin en temel ölçütlerinden biri, parasına sahip çıkmasıdır bence. <br/><br/>Ya da şöyle söyleyeyim: <br/><br/>Demokrasi, halkın, parasını nereye harcayacağına kendisinin karar verdiği ve halk adına bu harcamayı yapan devleti denetleyebildiği bir rejimdir. <br/><br/>Biraz daha basitleştirebilirim: <br/><br/>Demokratik bilinç, devletin parasının aslında vatandaşın parası olduğunu bilmeyi gerektirir.   <br/><br/>* * *   <br/><br/>Sıradan bir Amerikalı, sıradan bir Türkiyelinin aksine, sabah akşam siyaset konuşmaz; “ne olacak bu Amerika’nın hali” diye hayıflanmaz; politik değildir. <br/><br/>Ama sıradan bir Amerikalı, sıradan bir Türkiyelinin aksine, devletin vatandaş sayesinde ayakta durduğunu bilir. <br/><br/>Sıradan bir Amerikalı, devletin parasının aslında vatandaşın parası olduğunu hiçbir zaman unutmaz. <br/><br/>Bu bilinç sayesinde, ne kadar apolitik ve dünyadan bihaber olursa olsun, cebinden çıkan paranın hesabını sorma alışkanlığına sahip sıradan Amerikalı, ülkesindeki demokrasinin temel taşıdır. <br/><br/>Öyle ki, “vatandaş” (citizen) kelimesi pek kullanılmaz Amerika’da; bunun yerini “taxpayer” (vergi veren) kelimesi almıştır. <br/><br/>Vergi verenler ve onların aileleri, devletin kendi vergileri sayesinde ayakta durduğunu; Hazine’nin kendi hazineleri olduğunu gayet iyi bilirler. <br/><br/>Amerika’nın, Vietnam ve Irak gibi savaşlarla ilgili iç tartışmalarına bakın; en çok kullanılan kelimelerin “kanımız” ve “hazinemiz” olduğunu göreceksiniz. <br/><br/>Savaş karşıtları, yönetime “kanımızı ve hazinemizi bu cephelerde harcama artık” diye çıkışırlar; “vergi verenlerin parası bu savaşta akmamalı” derler. <br/><br/>Zira savaşlarda, savaşa karar verenlerin kanı akmaz, halkın kanı akar; savaşlarda harcanan “devlet” parası, aslında halkın parasıdır.   <br/><br/>* * *   <br/><br/>Yirmi beş yıldır kendi topraklarında savaşıyor bu güzelim memleket. <br/><br/>Devletin, yirmi beş yıldır bitiremediği savaşta halkın kanı ve parası akıyor.   <br/><br/>* * *   <br/><br/>İçişleri Bakanı Beşir Atalay’ın, hükümetin Kürt meselesine demokratik çözüm getirme kararlılığını açıkladığı gün söylediği bir cümle hep aklımda: <br/><br/>“Milletimize çok ağır bedeller ödeten, soframızdan lokmalar eksilten ve geleceğimize ipotek koyan bu sorunu hep birlikte çözelim.” <br/><br/>Atalay haklıydı... <br/><br/>Kürt meselesi ve bu meselenin demokrasi içinde çözüm yollarının tıkanmasının doğurduğu savaş, bu topluma muazzam bir bedel ödetti, ödetiyor; soframızdan lokmalar eksiltti, eksiltiyor... <br/><br/>Çözümsüzlük, hepimizin geleceğine ipotek koyuyor. <br/><br/>Geçen gün <i>Taraf</i>’ın sabah toplantısında “Bu bedeli araştıralım, eksilen lokmanın büyüklüğünü yazalım” dedim. <br/><br/>Bir arkadaşımız “bunu böyle tek başına yazmamız yanlış olur” diye uyardı; ölenlerin, yaralananların, sakat kalanların yani savaşın akıttığı kanın çok daha büyük bir bedel olduğunu ima ediyordu. <br/><br/>Tahmin edeceğiniz gibi, o arkadaşımız “Amerikalı” değildi. <br/><br/>Ve çok haklıydı; hiçbir şey insan hayatından daha değerli olamaz zira. <br/><br/>Ama bir başka açıdan, çok da haklı değildi belki; insanın sofrasından eksilen lokma hayatından da eksiltir zira... <br/><br/>Her savaş gibi, bu topraklardaki savaş da, sadece on binlerce ölü, on binlerce yaralı, yüz binlerce mağdur bırakmadı. <br/>Aynı zamanda, daha kötü beslenme, daha az eğitim, daha az sağlık hizmeti, daha kötü çevre koşulları ile vurdu bu memlekette yaşayan herkesi. <br/><br/>Bu savaşı bitirmeyen, Kürt meselesini çözmek için gerekli adımları yıllarca atmayan devlet, vergi verenlerin parasını aldı, ateşe attı; hepimizi daha yoksul, daha sağlıksız, daha cahil, daha kısa ömürlü, geleceğe daha az güvenli yaptı.   <br/><br/>* * *   <br/><br/>Türkiye’de savaşın gerçek bilançosu bugüne dek resmen açıklanmadı. <br/><br/>Devlet, bu savaşa ne kadar para harcadığını vatandaşına bildirmedi. <br/><br/>Ya da şöyle diyebilirim: <br/><br/>Vatandaş, cebinden bu savaşa ne kadar para aktığını, o parayı cebinden alıp savaşa akıtan devletten tam olarak öğrenemedi. <br/><br/>Güvenlik sektörünün hesap verebilirliğinin ve şeffaflığının sağlanmaması, askerî harcamaların denetiminin hayata geçmemesi, kendi paramızın akıbeti konusunda cahil ve aciz bıraktı bizi.   <br/><br/>* * *   <br/><br/>Geçen hafta İçişleri Bakanı Atalay’la sohbet ederken “savaşın maliyetini açıklamalısınız” dedim ve bu isteğe hak verdiği izlenimini edindim. <br/><br/>Kürt meselesine demokratik çözüm getirmek ve savaşa son vermek isteyen hükümet, bu açıklamayı yapabilmeli... <br/><br/>Ve biz, hepimiz, Başbakan’ın önceki günkü konuşmasından ilhamla, “onca paramız bu savaşa harcanmasa Türkiye bugün nerede olurdu” sorusunu sorabilmeliyiz. <br/><br/>Onca paranın miktarına gelince... <br/><br/>Başbakan Yardımcısı Cemil Çiçek geçen yıl bu konuda bir fikir vermişti. <br/><br/>Çiçek’e göre, Kasım 2008 itibariyle Türkiye’nin yirmi beş yıllık savaşla (Çiçek bunu ‘terör belası’ diye ifade etmişti) ilgili “hesaplanabilir kaybı” asgari 300 milyar dolar... <br/><br/>Ama bir de “hesaplanamayan maliyet” olduğunu söylemişti Çiçek; savaş ortamının yarattığı dolaylı olumsuzluklarla, ek mali yükler hesaba katılınca, bu rakamın bir trilyon dolara ulaştığını açıklamıştı. <br/><br/>Dile kolay, bir trilyon dolar... <br/><br/>Bu, bir değil, beş değil tam otuz Güneydoğu Anadolu Projesi’ne bedel bir parayı savaşa yatırdığımız anlamına geliyor. <br/><br/>Bu, son yirmi beş yılda, bizlerin cebinden çıkan bir trilyon doların ölmeye ve öldürmeye harcandığı anlamına geliyor. <br/><br/>Şimdi sormalıyız: <br/><br/>Bu rakam doğru mu? <br/><br/>Ve “artık yeter” demeliyiz. <br/><br/>Bunca acıya da, akan bunca kana da, savaşa harcanan bunca paraya da...<br/><br/>Êdî bese.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/6958.htm), [web.archive.org (arşiv bağlantısı)](http://web.archive.org/web/20091029194517/http://taraf.com.tr:80/makale/6958.htm)
# Dini seven bir dinsizin Tanrı teorisi

*Yasemin Çongar 15.08.2009*

<div class="taraf_structure_2col_1zq">
<div class="margen_n">



 <p>* Yasemin Çongar'ın bu yazısı YA DA köşesinde değil, EX LIBRIS / DÜNYA BUNLARI OKUYOR adlı köşede yayımlanmıştır. <br/><br/>*** <br/><br/>Kırık bir alyans... <br/><br/>Yanında, bazılarımıza “tabiatımız bu, elden ne gelir” dedirtirken bazılarımızı öfkelendirecek bir başlık: <b><br/><br/>“Sadakatsizlik belki de genlerimizdedir.”</b> <b><i><br/><br/>Time</i></b> dergisinin 1994’teki bir kapağından söz ediyorum. <br/><br/>Kapağın vesilesi, <b><i>The Moral Animal</i></b> (Ahlaklı Hayvan) başlıklı kitaptı. <br/><br/>Dergi, bu kitabın en “leziz” bölümüne sayfalarında yer verip <b>“evrimle şekillenen insan doğası, evlilik müessesiyle uzlaşmaz bir çatışma içindedir”</b> tezini işlemişti. <b><i><br/><br/>The Moral Animal</i></b>’ın yazarı Robert Wright, iki ay önce yayımlanan yeni kitabına, <b><i>Time</i></b>’ın o kapağını hatırlatarak başlıyor. <br/><br/>Wright’ın annesinin gittiği kilisenin papazı, bir pazar, dergideki makaleden yola çıkarak, “zina düşkünü ve tanrı düşmanı” olmakla suçlamış yazarı; dindar kadın da ayinden sonra papaza gidip <b>“biliyor musunuz o zina düşkünü adam benim oğlum”</b> demiş. <br/><br/>“İddia ederim ki bunu gururla söylemiştir,” diye yazıyor Wright, “anne sevgisi harikalar yaratabiliyor zira.” <b><br/><br/>ÇATIŞMAYA ÇOMAK SOKMAK</b> <br/><br/>Wright, yeni kitabı <b><i>The Evolution of God</i></b> (Tanrının Evrimi) ile annesini muhtemelen yine gururlandıracaktır ama bu kez, sadece papazları değil, dinsizleri de pekâlâ kızdırabilecek tezler sunuyor okuruna. <br/><br/>Arı kovanına çomak sokuyor... <br/><br/>Amacı, “çatışmayı sorgulamak.” <br/><br/>Herhangi bir çatışmanın anlamsızlığına ya da en azından, içerdiği uzlaşma imkânına işaret eden herkes gibi Wright da, çatışmanın taraflarıyla <i>çatışmayı</i> göze alıyor bunu yaparken. <b><br/><br/>Zira taraflar, kendilerinden o denli emin ve inançlarında o denli keskin olmalarını, biraz da sürüp giden çatışmaya borçlu oluyorlar çoğunlukla... Çatışmasızlık ortamında, ister istemez sakinleşecek, gevşeyip yumuşayacak olan katı çehrelerini birer çelik maske gibi taşımaları, karşı tarafın da aynısını yapmasıyla mümkün oluyor. </b><br/><br/>Ve bu simetrik mahkûmiyetin ya hiç farkına varmadıkları ya da farkına varsalar bile durumu itiraf edemedikleri için, biri onlara ayna tutunca ekseriya kızıyorlar. <b><i><br/><br/>The Evolution of God</i></b>, tek değil, iki büyük çatışmanın çelik maskelilerine ayna tutuyor üstelik. <b><br/><br/>Bir yandan, İslam’la Yahudi ve Hıristiyan dinleri arasındaki çatışmayı, nam-ı diğer “medeniyetler çatışması”nı sorguluyor Wright; diğer yandan, dinle bilim arasında sürüp giden uzlaşmazlığa dikiyor gözünü.</b> <b><br/><br/>BİLİM, DİN, GERÇEK</b> <br/><br/>Wright bir materyalist. <br/><br/>Tanrıların, birer insan yaratısı olduğunu düşünüyor; Tanrı düşüncesi “bir yanılsamanın evrimi” ona göre. <br/><br/>Ama, aynı zamanda, bu evrim sayesinde giderek daha az “yanılsatıcı” ve daha “dünyevi” bir Tanrı’yla baş başa kaldığımızı savunuyor. <br/><br/>Bu noktada, dinle bilim arasında paralellik kuruyor. <br/><br/>Diyor ki, <b>“bilimin, eski teorilerini çöpe atmak ya da gözden geçirmek zorunda kalmasını yadırgamıyoruz. Bu sürekli uyum çabasının, bilimi gerçeğe yaklaştırdığına inanıyoruz. Belki aynı şey dinde de oluyordur. Belki, zaman içinde değişen dinsel düşünce gerçeğe yaklaşmaktadır ve bu değişim bir süre sonra, dinsel bakışı bilimsel bakışla daha uyumlu kılabilir.”</b> <br/><br/>Din ve bilim cephelerinin çelik maskelilerine omuz silktirebilecek bir faraziye bu. <br/><br/>Wright da işin farkında; yine de ısrarla iki soru soruyor: <b><br/><br/>“Dinler, birbirlerine ve bilime nasıl uyum sağlayabilirler” ve “bilimin ileri düzeyine, küreselleşmeye ayak uydurmuş bir din neye benzeyebilir?” </b><b><br/><br/>SIRLAR VE SINIRLARIMIZ</b> <b><i><br/><br/>The Evolution of God</i></b> bu sorulara cevap ararken gerek tek tanrılı dinlerin, gerekse dinle bilimin ortak erdemlerine ve ortak zaaflarına odaklanan bir kitap. <br/><br/>Dinsel tasavvuru “mutlak” sayanlar kadar bilimsel bilgiyi “mutlak” belleyenleri de irkiltebilecek bir sanal diyalog kuruyor iki cephe arasında. <br/><br/>Bu diyalogda, evrenin özünü Tanrı’da bulan bir dindar, Tanrı’nın yerine elektronu koyan bir bilim insanıyla konuşuyor. <b><br/><br/>“Elektronlara inanmanın mantığı ile Tanrı’ya inanmanın mantığı arasındaki fark nedir ki?”</b> <br/><br/>Bilim cephesindekiler, fiziksel dünyadaki kalıpları araştırıp, mesela elektriğin davranışına bakarak bu kalıpların bir kaynağı olduğuna hükmediyor; o kaynağa da “elektron” adını veriyorlar. <br/><br/>Din cephesindekilerse, ruhanî kalıpların bir kaynağı olduğuna karar verip o kaynağa “Tanrı” diyorlar. <br/><br/>Birçok fizikçinin, aslında elektronların var olmadığını ama fiziksel davranış kalıplarının kaynağını anlamlandırabilmek için “elektron” diye bir tanıma ihtiyaç duyduğumuzu savunduğunu hatırlatıp soruyor Wright: <b><br/><br/>“Tanrı düşüncesi de hayatı ve evreni anlamlandırma ihtiyacının bir ürünü değil mi zaten?”</b> <br/><br/>Evrenin sırlarını ancak aklımızın sınırları elverdiğince kavrayabildiğimizi hatırlatan sorular bunlar. <br/><br/>Bilinemeyene ya da bilebildiğimiz kadarına verdiğimiz adlar ne olursa olsun, maskelerimizi çıkarıp birbirimizle yüzleştiğimizde, peşine düştüğümüz büyük sırlar gibi, içinde dönüp durduğumuz sınırların da benzediğini görüyoruz. <br/><br/>ABD gibi hem çok dindar hem de bilimsel çabanın en ileri noktalara ulaştığı bir ülkede, yayımlanmasının üzerinden geçen kısa süre içinde büyük gürültü koparan bu kitap da, özünde mütevazı olmaya davet ediyor hepimizi. <b><br/><br/>Dindar bilge Miguel de Unamuno’nun dediği gibi “hakikat tevâzu ile aranır” zira.</b>   <b><br/><br/><br/>ÂLEMİN RAFLARINDAN SEÇMECE</b> <b><br/><br/>● FRANSA</b> <b><i><br/><br/>L’homme qui ne savait pas dire non</i></b> (Hayır demeyi bilmeyen adam), <b>Serge Joncour</b>, Flammarion. <br/><br/>‘Hayır’ kelimesini, hele de Fransızcada hayat bulduğu haliyle o kısacık, kararlı ve kesin “non” hecesini aklında ve ağzındadöndürüp durduktan sonra nihayet dilinin ucuna kadar getiren, dudaklarını yuvarlayıp reddiyenin o kritik ânına tüm benliğiyle hazırlanan ama her seferinde sessizce yutkunarak, içinde büyüyen o olumsuz cevabı, sanki dişlerine yapışmış bir sakız gibi, tükürmeye utandığı bir kiraz çekirdeği gibi ağzında tutan bir adamın hikâyesi bu. <br/><br/>Kahramanımız Beaujour bir araştırma şirketinde çalışıyor ve bir gün, bir yazı atölyesinin de yardımıyla kendisinden kaçıp duran “hayır” kelimesinin peşine düşüyor. <br/><br/>48 yaşındaki kara mizah ustası Serge Joncour’un onuncu romanı... <b><br/><br/>● BRİTANYA</b> <b><i><br/><br/>Ulysses and Us</i></b> (Ulysses ve Biz), <b>Declan Kiberd</b>, Faber &amp; Faber. <br/><br/>Bu kitabın kapağındakine benzer bir fotoğraf, <b><i>Cumhuriyet Kitap Eki</i></b>’ne de kapak olmuştu geçenlerde ve <b><i>Hürriyet</i></b>’in Genel Yayın Yönetmeni, fotoğraftan etkilenip “Marilyn Monroe aptal bir sarışın değilmiş, kitap okurmuş; meğer onu hiç tanımamışız...” diye mırıldanan bir makale yazmıştı.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6836.htm), [web.archive.org (arşiv bağlantısı)](http://web.archive.org/web/20090819234331/http://www.taraf.com.tr:80/makale/6836.htm)
# Dini seven bir dinsizin Tanrı teorisi

*Yasemin Çongar 15.08.2009*

<div class="taraf_structure_2col_1zq">
<div class="margen_n">



 <p>* Yasemin Çongar'ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır. <br/><br/>*** <br/><br/>Kırık bir alyans... <br/><br/>Yanında, bazılarımıza “tabiatımız bu, elden ne gelir” dedirtirken bazılarımızı öfkelendirecek bir başlık: <b><br/><br/>“Sadakatsizlik belki de genlerimizdedir.”</b> <b><i><br/><br/>Time</i></b> dergisinin 1994’teki bir kapağından söz ediyorum. <br/><br/>Kapağın vesilesi, <b><i>The Moral Animal</i></b> (Ahlaklı Hayvan) başlıklı kitaptı. <br/><br/>Dergi, bu kitabın en “leziz” bölümüne sayfalarında yer verip <b>“evrimle şekillenen insan doğası, evlilik müessesiyle uzlaşmaz bir çatışma içindedir”</b> tezini işlemişti. <b><i><br/><br/>The Moral Animal</i></b>’ın yazarı Robert Wright, iki ay önce yayımlanan yeni kitabına, <b><i>Time</i></b>’ın o kapağını hatırlatarak başlıyor. <br/><br/>Wright’ın annesinin gittiği kilisenin papazı, bir pazar, dergideki makaleden yola çıkarak, “zina düşkünü ve tanrı düşmanı” olmakla suçlamış yazarı; dindar kadın da ayinden sonra papaza gidip <b>“biliyor musunuz o zina düşkünü adam benim oğlum”</b> demiş. <br/><br/>“İddia ederim ki bunu gururla söylemiştir,” diye yazıyor Wright, “anne sevgisi harikalar yaratabiliyor zira.” <b><br/><br/>ÇATIŞMAYA ÇOMAK SOKMAK</b> <br/><br/>Wright, yeni kitabı <b><i>The Evolution of God</i></b> (Tanrının Evrimi) ile annesini muhtemelen yine gururlandıracaktır ama bu kez, sadece papazları değil, dinsizleri de pekâlâ kızdırabilecek tezler sunuyor okuruna. <br/><br/>Arı kovanına çomak sokuyor... <br/><br/>Amacı, “çatışmayı sorgulamak.” <br/><br/>Herhangi bir çatışmanın anlamsızlığına ya da en azından, içerdiği uzlaşma imkânına işaret eden herkes gibi Wright da, çatışmanın taraflarıyla <i>çatışmayı</i> göze alıyor bunu yaparken. <b><br/><br/>Zira taraflar, kendilerinden o denli emin ve inançlarında o denli keskin olmalarını, biraz da sürüp giden çatışmaya borçlu oluyorlar çoğunlukla... Çatışmasızlık ortamında, ister istemez sakinleşecek, gevşeyip yumuşayacak olan katı çehrelerini birer çelik maske gibi taşımaları, karşı tarafın da aynısını yapmasıyla mümkün oluyor. </b><br/><br/>Ve bu simetrik mahkûmiyetin ya hiç farkına varmadıkları ya da farkına varsalar bile durumu itiraf edemedikleri için, biri onlara ayna tutunca ekseriya kızıyorlar. <b><i><br/><br/>The Evolution of God</i></b>, tek değil, iki büyük çatışmanın çelik maskelilerine ayna tutuyor üstelik. <b><br/><br/>Bir yandan, İslam’la Yahudi ve Hıristiyan dinleri arasındaki çatışmayı, nam-ı diğer “medeniyetler çatışması”nı sorguluyor Wright; diğer yandan, dinle bilim arasında sürüp giden uzlaşmazlığa dikiyor gözünü.</b> <b><br/><br/>BİLİM, DİN, GERÇEK</b> <br/><br/>Wright bir materyalist. <br/><br/>Tanrıların, birer insan yaratısı olduğunu düşünüyor; Tanrı düşüncesi “bir yanılsamanın evrimi” ona göre. <br/><br/>Ama, aynı zamanda, bu evrim sayesinde giderek daha az “yanılsatıcı” ve daha “dünyevi” bir Tanrı’yla baş başa kaldığımızı savunuyor. <br/><br/>Bu noktada, dinle bilim arasında paralellik kuruyor. <br/><br/>Diyor ki, <b>“bilimin, eski teorilerini çöpe atmak ya da gözden geçirmek zorunda kalmasını yadırgamıyoruz. Bu sürekli uyum çabasının, bilimi gerçeğe yaklaştırdığına inanıyoruz. Belki aynı şey dinde de oluyordur. Belki, zaman içinde değişen dinsel düşünce gerçeğe yaklaşmaktadır ve bu değişim bir süre sonra, dinsel bakışı bilimsel bakışla daha uyumlu kılabilir.”</b> <br/><br/>Din ve bilim cephelerinin çelik maskelilerine omuz silktirebilecek bir faraziye bu. <br/><br/>Wright da işin farkında; yine de ısrarla iki soru soruyor: <b><br/><br/>“Dinler, birbirlerine ve bilime nasıl uyum sağlayabilirler” ve “bilimin ileri düzeyine, küreselleşmeye ayak uydurmuş bir din neye benzeyebilir?” </b><b><br/><br/>SIRLAR VE SINIRLARIMIZ</b> <b><i><br/><br/>The Evolution of God</i></b> bu sorulara cevap ararken gerek tek tanrılı dinlerin, gerekse dinle bilimin ortak erdemlerine ve ortak zaaflarına odaklanan bir kitap. <br/><br/>Dinsel tasavvuru “mutlak” sayanlar kadar bilimsel bilgiyi “mutlak” belleyenleri de irkiltebilecek bir sanal diyalog kuruyor iki cephe arasında. <br/><br/>Bu diyalogda, evrenin özünü Tanrı’da bulan bir dindar, Tanrı’nın yerine elektronu koyan bir bilim insanıyla konuşuyor. <b><br/><br/>“Elektronlara inanmanın mantığı ile Tanrı’ya inanmanın mantığı arasındaki fark nedir ki?”</b> <br/><br/>Bilim cephesindekiler, fiziksel dünyadaki kalıpları araştırıp, mesela elektriğin davranışına bakarak bu kalıpların bir kaynağı olduğuna hükmediyor; o kaynağa da “elektron” adını veriyorlar. <br/><br/>Din cephesindekilerse, ruhanî kalıpların bir kaynağı olduğuna karar verip o kaynağa “Tanrı” diyorlar. <br/><br/>Birçok fizikçinin, aslında elektronların var olmadığını ama fiziksel davranış kalıplarının kaynağını anlamlandırabilmek için “elektron” diye bir tanıma ihtiyaç duyduğumuzu savunduğunu hatırlatıp soruyor Wright: <b><br/><br/>“Tanrı düşüncesi de hayatı ve evreni anlamlandırma ihtiyacının bir ürünü değil mi zaten?”</b> <br/><br/>Evrenin sırlarını ancak aklımızın sınırları elverdiğince kavrayabildiğimizi hatırlatan sorular bunlar. <br/><br/>Bilinemeyene ya da bilebildiğimiz kadarına verdiğimiz adlar ne olursa olsun, maskelerimizi çıkarıp birbirimizle yüzleştiğimizde, peşine düştüğümüz büyük sırlar gibi, içinde dönüp durduğumuz sınırların da benzediğini görüyoruz. <br/><br/>ABD gibi hem çok dindar hem de bilimsel çabanın en ileri noktalara ulaştığı bir ülkede, yayımlanmasının üzerinden geçen kısa süre içinde büyük gürültü koparan bu kitap da, özünde mütevazı olmaya davet ediyor hepimizi. <b><br/><br/>Dindar bilge Miguel de Unamuno’nun dediği gibi “hakikat tevâzu ile aranır” zira.</b>   <b><br/><br/><br/><font size="4">ÂLEMİN RAFLARINDAN SEÇMECE</font></b><font size="4"> </font><b><br/><br/>● FRANSA</b> <b><i><br/><br/>L’homme qui ne savait pas dire non</i></b> (Hayır demeyi bilmeyen adam), <b>Serge Joncour</b>, Flammarion. <br/><br/>‘Hayır’ kelimesini, hele de Fransızcada hayat bulduğu haliyle o kısacık, kararlı ve kesin “non” hecesini aklında ve ağzındadöndürüp durduktan sonra nihayet dilinin ucuna kadar getiren, dudaklarını yuvarlayıp reddiyenin o kritik ânına tüm benliğiyle hazırlanan ama her seferinde sessizce yutkunarak, içinde büyüyen o olumsuz cevabı, sanki dişlerine yapışmış bir sakız gibi, tükürmeye utandığı bir kiraz çekirdeği gibi ağzında tutan bir adamın hikâyesi bu. <br/><br/>Kahramanımız Beaujour bir araştırma şirketinde çalışıyor ve bir gün, bir yazı atölyesinin de yardımıyla kendisinden kaçıp duran “hayır” kelimesinin peşine düşüyor. <br/><br/>48 yaşındaki kara mizah ustası Serge Joncour’un onuncu romanı... <b><br/><br/>● BRİTANYA</b> <b><i><br/><br/>Ulysses and Us</i></b> (Ulysses ve Biz), <b>Declan Kiberd</b>, Faber &amp; Faber. <br/><br/>Bu kitabın kapağındakine benzer bir fotoğraf, <b><i>Cumhuriyet Kitap Eki</i></b>’ne de kapak olmuştu geçenlerde ve <b><i>Hürriyet</i></b>’in Genel Yayın Yönetmeni, fotoğraftan etkilenip “Marilyn Monroe aptal bir sarışın değilmiş, kitap okurmuş; meğer onu hiç tanımamışız...” diye mırıldanan bir makale yazmıştı. <b><i><br/><br/>Ulysses and Us</i></b>, tanımadığımız Marilyn’i değil, “tanımadığımız <b><i>Ulysses</i></b>”i anlatıyor. James Joyce’un 1914’te yazmaya başlayıp 1922’de bitirdiği romanın doğru anlaşılmamasından şikâyetçi Kiberd. Diyor ki, “acı çekmekle başa çıkmayı, ölümün inkâr edildiği bir çağda ölüm konusunda samimi olmayı; kadınların ve erkeklerin kendilerine has cinsel arzularını; yürürken düşünmeyi; bir fıkranın nasıl anlatılacağını ve nasıl anlatılmayacağını öğrenebilirsiniz” <b><i>Ulysses</i></b>’ten. <br/><br/>Bu iddiayı test etmek ya da Türkçeye Nevzat Erkmen’in kazandırdığı <b><i>Ulysses</i></b>’i bir de Kiberd’ın kılavuzluğunda okumak isteyenlere...</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6896.htm), [web.archive.org (arşiv bağlantısı)](http://web.archive.org/web/20090918101001/http://www.taraf.com.tr:80/makale/6896.htm)
# Apo’nun defterleri

*Yasemin Çongar 18.08.2009*

<div class="taraf_structure_2col_1zq">
<div class="margen_n">



 <p>Mütevazı bir manşetti. <i><br/><br/>Taraf</i>’ın politika editörlerinden Kurtuluş Tayiz’in haberini pazar günkü gazetenin birinci sayfasından <br/><br/>“Bir defteri bitirdi” başlığıyla verdik. <br/><br/>Abdullah Öcalan A-5 boyutundaki bir kareli defteri, Kürt meselesinin çözümüne ilişkin görüşleriyle doldurmuş; ikinci bir defterin de beşte üçünü yazmış. <br/><br/>Kurtuluş’un, İmralı’daki “yol haritası” hazırlığını yakından takip edenlerle konuşarak hazırladığı haberin en kritik bilgisi Apo’nun yazma serüveninin teknik ayrıntıları değildi ama... <br/><br/>Bir defteri bitirip ikincisine geçen PKK liderinin yazdıkları arasında ne olduğu ve ne olmadığı konusunda önemli bilgiler veriyordu Kurtuluş. <br/><br/>Bir kısmı ertesi gün, avukatlarının notlarına da yansıyan bu bilgileri üç ana başlıkta özetleyebiliriz: <b><br/><br/>1- SİLAHLARA VEDA MÜMKÜN </b><br/><br/>Öcalan’ın, bundan sonra PKK’nın silahlı mücadeleyle bir yere varamayacağını gördüğü anlaşılıyor. <b><br/><br/>PKK lideri, örgütün silah bırakmasını ciddi bir olasılık, hatta hedef olarak gündeme getirmekte ve bunun için devletin başlattığı çözüm sürecinin “samimi” olması dışında, dört başı mamur bir önkoşullar manzumesi öne sürmemektedir. </b><br/><br/>Samimiyetin ölçüsü, Öcalan’ın “1920’lerde başlanan işin şimdi tamamlanması, yani Cumhuriyet’in demokratikleştirilmesi” diye ifade ettiği sürecin gereklerinin yerine getirilmesi olacaktır. <b><br/><br/>2- SİYASİ ÖRGÜTLENME ŞART</b> <br/><br/>Öcalan’ın bazı yerlerde, okuyanları zorlayacak bir üslupla, anlam kaymalarına neden olabilecek karışık alıntılarla, geçiş ve değinmelerle yazdığı anlaşılıyor. <br/><br/>Buna karşın, PKK liderinin defterlerinde, örgütün silah bırakmasının yolunu açacak bir dizi girişim –hiçbiri maddeler halinde şart koşulmasa da- somut ifadesini buluyor. <br/><br/>Bence, bunlar arasında, <b>“silahlara veda” edilmesini mümkün kılacak en kritik adımlar, dar bir lider kadrosu hariç PKK mensuplarının evlerine dönmesine imkân sağlanması ve gerek PKK’nın fikriyatının, gerekse silah bırakacak örgüt mensuplarının meşru siyasi zeminde örgütlenmesinin önünün açık tutulmasıdır.</b> <br/><br/>Apo’nun dile getirmesi beklenen diğer önerileri, <b>“yerinde yönetimi mümkün kılacak kapsamlı bir kamu yönetimi reformu,” “Anayasa’nın 66. maddesinin vatandaşlığı etnik tanımlardan kurtaracak şekilde nötralize edilmesi” ve “Kürtçe eğitimin engellenmemesi”</b> olarak sıralayabiliriz. <br/><br/>Bu önerilerin, meşru zeminde siyaset yapan silahsızlanmış bir PKK’nın ya da onun yerini alacak oluşumun gündeminde önemli yer tutmasını bekleyebiliriz. <br/><br/>Ama anlaşılan o ki, bu öneriler, Öcalan nezdinde bile, “PKK’lıların dönüşü ve meşru siyaset hakkı” unsurlarından farklı olarak, dağdan inişin ön koşulu değildir. <b><br/><br/>3- TEK DEVLET, TEK BAYRAK</b> <br/><br/>PKK’nın bağımsız devlet hedefini terk etmesi yeni bir gelişme değil. <br/><br/>Örgütü takip edenler, bağımsızlık hedefinin resmen terk edilmesi ardından üst ve alt kadroların, başta zorlansalar bile zamanla bu değişime ayak uydurup “ayrılıkçı” fikirlerden arındıklarını biliyorlar. <br/><br/>Ancak <b>gerek Ankara’nın resmî jargonunda ve Türk milliyetçilerinin söylemindeki, “bölünme” korkusunu sürekli taze tutan vurgular, gerekse örgütün bağımsızlıktan vazgeçtikten sonra bile, dağdaki silahlı varlığını ve saldırılarını sürdürmesi bir “Kuzey Kürdistan Cumhuriyeti” ya da bir “Büyük Kürdistan” fikrinin, PKK içinde demlenmeye devam ettiği kanısını kamuoyuna veriyordu.</b> <b><br/><br/>Oysa şimdi, Öcalan’ın defterlerinde, bu yanılgıyı bitirecek ifadeler var.</b> <br/><br/>PKK lideri “devlet çözüm değil, bunu anladım” sözüyle yetinmiyor; “Barzani’nin federasyonunu bana verseler de istemem” diyor. <br/><br/>Defterlerinde, bağımsızlık ya da federasyon talebine yer vermeyen Öcalan, yerel yönetimlere demokratik özerklik sağlanmasının ötesinde, uğrunda –ya da karşısında- savaşmayı gerektirecek türden radikal bir hedef ortaya koymuyor. <br/><br/>Öcalan’ın her biri meşru siyasette gündeme getirilebilecek, tartışılabilecek ve bir bölümü çok da zorlanmadan hayata geçirilebilecek olan tavsiyelerinin temelinde ise <i>Taraf</i>’ın dünkü sürmanşetinde okuduğunuz “Tek bayrak, tek devlet” vurgusu var. <br/><br/>PKK lideri, demokratik haklarının ve kimliklerinin tanınması karşılığında Kürtlerin de devleti tanıması çağrısı yapıyor; devletin bayrağını her yerde dalgalandırıp, her yerde varlık gösterip, her yerde Türkçe öğreteceği bir Türkiye resmi çiziyor. <br/><br/>Unutmayın ki bugün bu resmi çizen, çeyrek yüzyıldır bu devletle savaşan silahlı örgütün lideridir... <br/><br/>Bu, aynı zamanda savaşın anlamsızlığının resmidir. <b><br/><br/>DEFTERLERE EL KOYMAYIN</b> <br/><br/>Öcalan “yol haritası” adını verdiği görüş ve tavsiyelerini içeren iki defterini 19 ya da 21 ağustosta avukatlarına teslim etmeyi planlıyor. <br/><br/>Ancak Ankara’nın ciddi bir tereddüdü var. <br/><br/>Hükümet, özellikle MHP ve CHP’nin siyasi istismarından çekiniyor; bu nedenle de, Apo’nun defterlerinin avukatlara verilmesini ve bu yolla kamuoyuna yansımasını engelleme seçeneği üzerinde duruyor. <br/><br/>Bence bu, çok büyük bir hata olur. <b><br/><br/>Hükümet, PKK’yı dağdan indirme hedefinde başarılı olmak istiyorsa, Öcalan’ın defterlerinin, PKK’nın dağdaki, ovadaki, şehirdeki kadrolarına, sempatizanlarına ve PKK’lı ailelere ulaşmasının yolunu açmalıdır.</b> <br/><br/>Devlet, kendi Kürt açılımını, kendi çözüm planını bu defterlere uydurmak zorunda değil; bu defterleri dikkate almak zorunda da değil. <br/><br/>Ama bence devlet, bu defterlerdeki nispeten ılımlı, nispeten barışçı ve demokratik çözüme yatkın mesajların Kürtler arasında bilinip tartışılmasının sağlayacağı yararı gözardı etmemeli. <b><br/><br/>Devlet, birkaç “kötü” siyasetçinin Türk milliyetçiliğini köpürtüp kabartmasından korkup Kürt milliyetçiliğini yatıştırabilecek bu mesajların önünü kapamamalı; Kürt halkında, tam da bu aşamada, devlete yönelik yeni bir tepkiye, yeni bir küskünlüğe yol açmamalı.</b> <br/><br/>Ve Ankara şunu hiç aklından çıkarmamalı bence: <br/><br/>Apo’nun bugün kaybedecek bir şeyi yok. <b><br/><br/>PKK’nın dağdan inmesi ve silah bırakması, Öcalan’ın göze aldığı, istediği ve önünü açabileceği bir şey.</b> <b><br/><br/>Ama dağdaki PKK liderleri arasında, örgütün silahsızlanması durumunda çok şey kaybedeceklerine inananlar da var.</b> <br/><br/>Devletin Apo’nun defterlerine el koyması, en çok onları memnun edecektir.<br/><br/>Ve onlar, korkarım hâlâ barış sürecini engelleyebilecek güce sahip.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6885.htm), [web.archive.org (arşiv bağlantısı)](http://web.archive.org/web/20090824184449/http://www.taraf.com.tr:80/makale/6885.htm)
# Kazanırsa düşmanıyla masaya oturacak

*Yasemin Çongar 20.08.2009*

<div class="taraf_structure_2col_1zq">
<div class="margen_n">



 <p>Bitmek üzere olan sigarasının ateşiyle bir sonrakini yakan tiryakiler misali, otuz yıldır savaşları birbirine ekleyerek yaşayan yaralı ülkenin yaralı çocuklarından biri, dedesini, babasını, dayılarını ve üç ağabeyini cephede kaybettikten sonra, “Savaşmanın tiryakisi olduk biz; başka bir hayat var mı bilmiyoruz” diyordu bana... <br/><br/>Adeta bir vahanın ortasındaydık. <br/><br/>Ülkenin savaşlarla çölleşmiş, yoksullaşmış, kavruk ve köhne bir hal almış kadim başkentinin göbeğinde, artık o şehre değil, olsa olsa şehrin “içinden sular akardı, korularında ceylanlar oynardı” diye anlatıla anlatıla hâtıraların zamanından rivâyetlerin zamanına taşınıp masalsılaşan o uzak gençliğine ait, göz alabildiğine yeşil bir bahçe boyunca yürüyorduk. <br/><br/>Çevremizdeki bin bir çeşit çiçeğin kokularını birbirine karıştıran, boylu poslu ağaçların yapraklarına ninni söyleterek kızgın ağustos güneşine nispet yapan ılık esintiye derin bir minnet duyuyorduk yürürken. <br/><br/>Tam üç yıl önceydi. <br/><br/>Bana “başka bir hayat var mı” diyen “çocuk” Emin’di. <br/><br/>Bir mücahit ailesinden hayatta kalan tek erkekti, mihmandarımdı. <br/><br/>Sarayın bahçesinden geçtik. <br/><br/>Sonra, Sovyet işgali, iç savaş, Taliban zulmü, Amerikan işgali ve NATO’nun müdahalesi derken, 1979’dan beri ateşi hiç sönmeyen ülkenin en son savaşının mahsulü olan karizmatik liderle buluştum. <br/><br/>Elâ gözlerini kocaman açmış bir Hamid Karzai, “Taliban yenilecek” dedi bana. <br/><br/>Tam üç yıl önceydi... <br/><br/>Taliban yenilmedi. <br/><br/>Karzai, Afganistan’da bugün yapılacak seçimlerde başkanlık için yine en kuvvetli aday. <br/><br/>Ve seçmene en büyük vaadi, “Taliban’la masaya oturmak.”<b> <br/><br/>BATI BU SAVAŞI KAZANAMAYACAK</b> <br/><br/>2001’de ABD ve Britanya’nın müdahalesiyle başlayan, ardından NATO’nun komutasında süren Taliban karşıtı savaşın “kazanılamayacağı” artık anlaşıldı... <br/><br/>NATO ve ABD itiraf etmese de, Karzai dahil hiçbir Afgan siyasetçisi açıklıkla söylemese de, ülkedeki dinamikleri bilen herkesin gördüğü gerçek bu. <br/><br/>Karzai de, bunu gördüğü için, birkaç yıldır “Taliban’la müzakere” ihtimalini gündemde tutuyor. <br/><br/>Müzakereye dönük dolaylı bir diyalog ve mütevazı birkaç adım var ama savaşı bitirecek “masa” henüz kurulamadı, o masayı mümkün kılacak “olgunluk” henüz Batılılara egemen olmadı. <br/><br/>Uzun süre “Amerika’nın kuklası” olmakla itham edilen Karzai ise, bazen Amerika’yı ikna ederek, bazen de Amerika’ya rağmen birtakım girişimler başlattı: <br/><br/>● Taliban’ın silahlı gücüne yönelik “uzlaşma programı”ndan üç yıl zarfında altı bin militan yararlanıp Afgan hükümetinin saflarına geçti. <br/><br/>● Suudi Arabistan, Kabil ile Taliban’ın arasını bulmaya çalıştı ama başarısız oldu. <br/><br/>● Denetimlerindeki bölgede seçimleri engellememesi için, birçok Taliban militanına maaş karşılığı geçici güvenlik görevi teklif edildi. <br/><br/>Tabii, bu girişimler, ABD’nin Afganistan’a binlerce ek asker göndermesiyle bir ölçüde gölgelendi. <br/><br/>Şimdi eğer tahminler tutar ve Karzai yeniden seçilirse, Taliban’a yönelik daha cesur bir açılım mümkün. <b><br/><br/>TALİBAN’A “KONSEY” DAVETİ </b><br/><br/>Açılımın merkezinde, bir “loya jirga” (büyük konsey) toplanması olacak. <br/><br/>Afganistan’daki en kalabalık etnik grubu oluşturan Peştunların, aşiret liderlerini, siyasi yetkilileri ve âkil adamları, kritik siyasi kararlar için biraraya getiren bu geleneksel toplantısına, bu kez, Taliban’ın liderleri de davet edilecek... <br/><br/>Karzai’nin seçim vaadi bu. <br/><br/>Bu fikre en büyük destek, Birleşmiş Milletler’in Afganistan Temsilcisi Kai Eide’den geliyor. <br/><br/>ABD ise plana kategorik olarak karşı çıkmasa da tereddütlü. <br/><br/>Amerikan yaklaşımı, “Taliban’la barış müzakeresi fikrine eyvallah ama önce askerî konumumuzu sağlamlaştıralım, yeni operasyonlarla Taliban’ı geriletelim ki Afgan hükümetinin pazarlıkta eli güçlensin” diye özetlenebilir. <br/><br/>Karzai ise “artık yeter” noktasına daha yakın.<b> <br/><br/>NAFİLE ÇAĞRI: ÖNCE SİLAH BIRAKIN</b> <br/><br/>Başkan Obama, selefi Bush’a kıyasla, “ılımlı” Taliban liderleriyle konuşma fikrine sıcak bakıyor. <br/><br/>Ama resmî Amerikan söylemi, “düşmanla pazarlık” noktasında değil henüz. <br/><br/>ABD Dışişleri Bakanı Hillary Clinton, “Biz ve Afgan müttefiklerimiz, El Kaide’yle ilişkilerini kesmeleri, silah bırakmaları ve Afgan Anayasası’na uymaları durumunda Taliban mensuplarıyla muhatap olmaya hazırız” diyor. <br/><br/>Meâli: Hele siz El Kaide’den uzak durun, önkoşulsuz silah bırakın; sonra bakarız. <br/><br/>Bu, Taliban’ın kabul edeceği bir çağrı değil. <br/><br/>Zira hareketin kadroları, hem Afgan hükümetine hem de “işgalci” saydıkları Batılı güçlere karşı derin bir güvensizlik içindeler. <br/><br/>Bu güvensizliği haklı çıkaran çok olay var. <br/><br/>Bunlardan birini <i><br/><br/>New York Times</i>’da, Carlotta Gall anlatıyor... <br/><br/>Abdülvahit Bagrani, Helmand vilayetinin aşiret liderlerinden biri; hem Taliban’la geçmişten gelen sıkı bağları var, hem de Afgan hükümetiyle işbirliği içinde... <br/><br/>Velhâsıl, ideal bir arabulucu; barışı sağlayabilecek adamlardan biri. <br/><br/>Ama Bagrani’nin 32 yaşındaki oğlu Ziya ül Hak, üç ay önce karısı ve şoförüyle birlikte bir Britanya helikopterinden açılan ateşle öldürüldü. <br/><br/>Bagrani, “Evet, talibdi” diyor oğlu için; “İslamcıydı” demek istiyor yani. <br/><br/>“Ama,” diye ekliyor, “Taliban’ın silahlı bir mensubu değildi.” <br/><br/>Bagrani’nin oğlu gibi hedef seçilen nice Taliban sempatizanı var ve Batı’nın ayrım gözetmeyen şiddeti, Taliban’ın şiddetini körüklüyor.<b> <br/><br/>BARIŞ SÜRECİNİN AŞAMALARI</b> <br/><br/>Zaten Karzai yeniden seçilir ve loya jirga’yı toplamayı başarırsa, ilk hedefi “karşılıklı şiddete son verilmesi” olacak. <br/><br/>Taliban’ın kayıp lideri Molla Ömer değil ama Karaçi’de oturduğu bilinen yardımcısı Molla Birader ve Taliban’la işbirliği halindeki muhalif lider Gülbeddin Hikmetyar’ın loya jirga’ya davet edilmesi muhtemel. <br/><br/>Karzai, yine muhtemelen, “silah bırakın” demeden önce, <br/><br/>“El Kaide’ye yardım etmeyin; okullara, yollara, öğretmenlere, mühendislere saldırmayı durdurun” talebini koyacak masaya. <br/><br/>Karşılığında, Taliban’a ait evlerin basılmasına, aranmasına, gözaltılara son verecek. <br/><br/>Ardından karşılıklı ateşkes; Afganistan ve Guantanamo’da tutuklu Taliban mensuplarının serbest kalması ve Taliban’ın silah bırakması gelecek... <br/><br/>Taliban’ın istediği hükümet reformu, Anayasa değişikliği ve Batılı güçlerin ülkeyi terk etmesi en sona bırakılacak. <br/><br/>“Her şey sırasıyla” diyor Karzai... <br/><br/>Bakalım, Afgan seçmeni bugün ne diyecek.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6906.htm), [web.archive.org (arşiv bağlantısı)](http://web.archive.org/web/20090828044847/http://www.taraf.com.tr:80/makale/6906.htm)
# ‘Devlet’in sesine kulak verelim

*Yasemin Çongar 21.08.2009*

<div class="taraf_structure_2col_1zq">
<div class="margen_n">



 <p>Bütün bu uğultunun içinde beni çok etkileyen bir ses var. <br/><br/>Eski deyişle, “devletlü” bir ses... <br/><br/>Devletin içinden süzülüp geliyor. <br/><br/>Başbakanlık’ta, Milli İstihbarat’ta, Dışişleri’nde çalışan ve bu konuda adlarıyla sanlarıyla açıklama yapmasalar da, Kürt meselesinde “demokratik çözüm” çabasının parçası olan bürokratlardan söz ediyorum. <br/><br/>Onlarla konuşma fırsatı bulunca, değişimin artık devletin damarlarında akmaya başladığına kani oluyorsunuz. <br/><br/>Tabii, bir de onların ağabeyleri var... <br/><br/>Devlette önemli konumlara geldikten sonra bugün artık “sivil” hayata dönmüş emekli bürokratların bazıları demokratik açılımdan yana açık tavır alıyor. <b><br/><br/>Ama medyanın muhtelif mahfillerindeki megaloman hezeyanların, iş dünyasının en tepesindeki akıl tutulmasının, siyasetin sağından solundan yükselen “istemezük” feryatlarının, hele de Devlet Bahçeli gibilerinin giderek bir histeriye dönüşen ırkçı atıp tutmalarının ortasında, emekli bürokratların söyledikleri dikkatten kaçabiliyor maalesef.</b> <br/><br/>Oysa berrak ve olgun bir ses onlarınki... <br/><br/>Kuvvetini, devletin içini de bilmekten alan bir ses. <br/><br/>Bugün, bu sütunu üç emekli diplomata bırakıyorum. <br/><br/>Kürt meselesine demokratik çözüm arayışında o “devletlü” sese hep birlikte kulak verebilmek için... <b><br/><br/>ÜNAL ÜNSAL (Emekli büyükelçi)</b> <br/><br/>“Bugüne kadar inkâr edilen Kürt kimliğinin artık saygı göreceğini vaat eden girişim başladı. Film, kesildiği yerden tekrar başlıyor. Çünkü bu vaat, 89 yıl önce yani 1920 yılında bizzat M. Kemal Paşa tarafından Meclis kürsüsünde çok açık ifadelerle tekrar tekrar yapılmış bir vaat idi. (...) <br/><br/>Savaşın ve kan dökülmesinin bitmemesi için var güçleriyle uğraşan demagog, dar kafalı, vizyondan nasipsiz ve vicdansız politikacılardan etkilenen insanlarımızın çoğu bu gerçekleri bilmiyor. Kurtuluş Savaşı’nı başarıya götüren milli birlik ruhunun hangi temeller üzerinde, hangi karşılıklı taahhütler sayesinde yaratılabildiğinden ve bugün karşı karşıya bulunduğumuz ağır bunalımın nereden kaynaklandığından habersizler. <br/><br/>Umutluyuz. Zira, ülkemizdeki cinnet halinin, ölümlerin ve yıkımın artık mutlaka sona erdirilmesi gerektiğine inananların sayısı hızla artıyor. <br/><br/>Bu nedenledir ki, <b>Kürt vatandaşlarımızın haklarına ilişkin “teferruat ve tafsilatın” kardeşler arasında görüşülüp sonuca bağlanması süreci, zaferimizi kesinleştiren Lozan Antlaşması’nın imzalandığı 1923 yılı başlangıç sayılırsa, 86 yıllık bir gecikmeyle de olsa, tekrar başlamış görünüyor.</b> <b><br/><br/>Ülkemizin bütün insanlarına barış, huzur, mutluluk, güvenlik ve refah getirecek olan bu tarihî girişimi engellemeye veya geciktirmeye boş yere uğraşanların hangi sıfatlara layık olduklarını takdirlerinize bırakırım.” </b><br/>(<b><i>Radikal</i></b>, 20 Ağustos 2009) <b><br/><br/>SÖNMEZ KÖKSAL (Emekli büyükelçi, MİT eski müsteşarı) </b><br/><br/>“(PKK’nın silah bırakması için) Bence en uygunu gizlilikle yürütülecek müzakere yöntemidir... Önemli olan PKK adına müzakereleri yürütmek konusunda tam yetkili kimin olduğudur. Bu kimsenin liderlik ve alt kadroları kontrol altında tutabilmesi en önemli konu. (...) <br/><br/>Şimdiye kadar çeşitli çalışma şemalarında vurgulanan üç kademeli bir çözüm üzerinde durulabilir.İlk kademe, dağ kadrosunda yer almakla beraber terör eylemine karışmamış olanlar için Mahmur Kampı aracılığıyla eve dönüş imkânı sağlanır. İkinci kademe, terör eylemine karışmış olanları kapsar. En zor çözüm gerektiren kategori budur. Uluslararası hukuk açısından vatandaşı olan ülkelerle (özellikle Irak, İran, Suriye) çetrefil sorunlara gebedir. Mahmur Kampı’nın boşaltılması dahil, süreç başlamadan önce bu sorunlara çözümler üretilmiş olması gerekir. Nihayet üçüncü kademede liderlik kadrosu için fikre yatkınmış izlenimi veren Kuzey Avrupa ülkelerinden birinden sığınma talebinde bulunulur. (...) <br/><br/>İlk aşamada, bireysel özgürlük alanının genişletilmesi ve ekonomik önlemlerin geliştirilmesinin yeterli olacağını düşünüyorum. <b>Türkiye’de merkeziyetçi yönetimin bütün hastalıklarını içeren bir devlet yapısı var. Cumhuriyet tarihinin bu trajik dönemi, dönüşü olmayan şekilde kesin olarak sona erdiğinde, bölgesel ekonomik-sosyal-kültürel alanlarda yeni idari yapılanma modelleri de kaçınılmaz olacaktır.” </b><br/>(<b><i>Milliyet</i></b>, Devrim Sevimay’ın söyleşisi, 3 Ağustos 2009) <b><br/><br/>TEMEL İSKİT (Emekli büyükelçi)</b> <br/><br/>“Kürt sorununda kuantum sıçrayışının eşiğinde olduğumuz bu günlerde direncin önemlice bir kısmı biz yaşlardaki Türklerden ve Kürtlerden geliyor gibi. <br/><br/>‘Kürt açılımı’ özellikle Başbakan’ın 11 ağustos konuşmasıyla ciddi bir aşamaya girdi. Bu kadar karmaşık, bu kadar kan ve gözyaşına mal olmuş, sırtında bu kadar tarihsel yük bulunan bir sorun elbette yarın çözülmeyecek. Ama ilk defa tünelin sonunda ışık var. Çözüm sürecine her kesimden katkı önemli. <br/><br/>Fakat direnenler de var tabii. Çoğunu anlayamıyorum. CHP, MHP ve ulusalcılardan çok ötekileri anlamıyorum. Çözümün geleceklerini nasıl parlatacağını algılayamayanları anlamıyorum. <b>“Nasıl olsa çözülmez”, “beklentileri yükseltmeyin”, “çözüm derken Türk sorunu yaratmayın” diyerek süreci baltalamaya çalışanları anlamıyorum. Sırf ‘ben demiştim’ diyebilmek için felaket tellallığı yapanları anlamıyorum. Konuyu Ak Parti’ye muhalefet basitliğine indirgeyenleri anlamıyorum. </b><br/><br/>Benim neslim çözüm aramaktan çok sorunu sürdürmeye çalıştı. Çözüm bizden sonrakilerin, sizlerin elinde artık.Biz ettik siz etmeyin Türkiye’ye.” <br/>(<b><i>Taraf</i></b>, 18 Ağustos 2009)</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6922.htm), [web.archive.org (arşiv bağlantısı)](http://web.archive.org/web/20090828044901/http://www.taraf.com.tr:80/makale/6922.htm)
# ‘Devlet’in sesine kulak verelim

*Yasemin Çongar 21.08.2009*

<div class="taraf_structure_2col_1zq">
<div class="margen_n">



 <p>Bütün bu uğultunun içinde beni çok etkileyen bir ses var. <br/><br/>Eski deyişle, “devletlü” bir ses... <br/><br/>Devletin içinden süzülüp geliyor. <br/><br/>Başbakanlık’ta, Milli İstihbarat’ta, Dışişleri’nde çalışan ve bu konuda adlarıyla sanlarıyla açıklama yapmasalar da, Kürt meselesinde “demokratik çözüm” çabasının parçası olan bürokratlardan söz ediyorum. <br/><br/>Onlarla konuşma fırsatı bulunca, değişimin artık devletin damarlarında akmaya başladığına kani oluyorsunuz. <br/><br/>Tabii, bir de onların ağabeyleri var... <br/><br/>Devlette önemli konumlara geldikten sonra bugün artık “sivil” hayata dönmüş emekli bürokratların bazıları demokratik açılımdan yana açık tavır alıyor. <b><br/><br/>Ama medyanın muhtelif mahfillerindeki megaloman hezeyanların, iş dünyasının en tepesindeki akıl tutulmasının, siyasetin sağından solundan yükselen “istemezük” feryatlarının, hele de Devlet Bahçeli gibilerinin giderek bir histeriye dönüşen ırkçı atıp tutmalarının ortasında, emekli bürokratların söyledikleri dikkatten kaçabiliyor maalesef.</b> <br/><br/>Oysa berrak ve olgun bir ses onlarınki... <br/><br/>Kuvvetini, devletin içini de bilmekten alan bir ses. <br/><br/>Bugün, bu sütunu üç emekli diplomata bırakıyorum. <br/><br/>Kürt meselesine demokratik çözüm arayışında o “devletlü” sese hep birlikte kulak verebilmek için... <b><br/><br/>ÜNAL ÜNSAL (Emekli büyükelçi)</b> <br/><br/>“Bugüne kadar inkâr edilen Kürt kimliğinin artık saygı göreceğini vaat eden girişim başladı. Film, kesildiği yerden tekrar başlıyor. Çünkü bu vaat, 89 yıl önce yani 1920 yılında bizzat M. Kemal Paşa tarafından Meclis kürsüsünde çok açık ifadelerle tekrar tekrar yapılmış bir vaat idi. (...) <br/><br/>Savaşın ve kan dökülmesinin bitmemesi için var güçleriyle uğraşan demagog, dar kafalı, vizyondan nasipsiz ve vicdansız politikacılardan etkilenen insanlarımızın çoğu bu gerçekleri bilmiyor. Kurtuluş Savaşı’nı başarıya götüren milli birlik ruhunun hangi temeller üzerinde, hangi karşılıklı taahhütler sayesinde yaratılabildiğinden ve bugün karşı karşıya bulunduğumuz ağır bunalımın nereden kaynaklandığından habersizler. <br/><br/>Umutluyuz. Zira, ülkemizdeki cinnet halinin, ölümlerin ve yıkımın artık mutlaka sona erdirilmesi gerektiğine inananların sayısı hızla artıyor. <br/><br/>Bu nedenledir ki, <b>Kürt vatandaşlarımızın haklarına ilişkin “teferruat ve tafsilatın” kardeşler arasında görüşülüp sonuca bağlanması süreci, zaferimizi kesinleştiren Lozan Antlaşması’nın imzalandığı 1923 yılı başlangıç sayılırsa, 86 yıllık bir gecikmeyle de olsa, tekrar başlamış görünüyor.</b> <b><br/><br/>Ülkemizin bütün insanlarına barış, huzur, mutluluk, güvenlik ve refah getirecek olan bu tarihî girişimi engellemeye veya geciktirmeye boş yere uğraşanların hangi sıfatlara layık olduklarını takdirlerinize bırakırım.” </b><br/>(<b><i>Radikal</i></b>, 20 Ağustos 2009) <b><br/><br/>SÖNMEZ KÖKSAL (Emekli büyükelçi, MİT eski müsteşarı) </b><br/><br/>“(PKK’nın silah bırakması için) Bence en uygunu gizlilikle yürütülecek müzakere yöntemidir... Önemli olan PKK adına müzakereleri yürütmek konusunda tam yetkili kimin olduğudur. Bu kimsenin liderlik ve alt kadroları kontrol altında tutabilmesi en önemli konu. (...) <br/><br/>Şimdiye kadar çeşitli çalışma şemalarında vurgulanan üç kademeli bir çözüm üzerinde durulabilir.İlk kademe, dağ kadrosunda yer almakla beraber terör eylemine karışmamış olanlar için Mahmur Kampı aracılığıyla eve dönüş imkânı sağlanır. İkinci kademe, terör eylemine karışmış olanları kapsar. En zor çözüm gerektiren kategori budur. Uluslararası hukuk açısından vatandaşı olan ülkelerle (özellikle Irak, İran, Suriye) çetrefil sorunlara gebedir. Mahmur Kampı’nın boşaltılması dahil, süreç başlamadan önce bu sorunlara çözümler üretilmiş olması gerekir. Nihayet üçüncü kademede liderlik kadrosu için fikre yatkınmış izlenimi veren Kuzey Avrupa ülkelerinden birinden sığınma talebinde bulunulur. (...) <br/><br/>İlk aşamada, bireysel özgürlük alanının genişletilmesi ve ekonomik önlemlerin geliştirilmesinin yeterli olacağını düşünüyorum. <b>Türkiye’de merkeziyetçi yönetimin bütün hastalıklarını içeren bir devlet yapısı var. Cumhuriyet tarihinin bu trajik dönemi, dönüşü olmayan şekilde kesin olarak sona erdiğinde, bölgesel ekonomik-sosyal-kültürel alanlarda yeni idari yapılanma modelleri de kaçınılmaz olacaktır.” </b><br/>(<b><i>Milliyet</i></b>, Devrim Sevimay’ın söyleşisi, 3 Ağustos 2009) <b><br/><br/>TEMEL İSKİT (Emekli büyükelçi)</b> <br/><br/>“Kürt sorununda kuantum sıçrayışının eşiğinde olduğumuz bu günlerde direncin önemlice bir kısmı biz yaşlardaki Türklerden ve Kürtlerden geliyor gibi. <br/><br/>‘Kürt açılımı’ özellikle Başbakan’ın 11 ağustos konuşmasıyla ciddi bir aşamaya girdi. Bu kadar karmaşık, bu kadar kan ve gözyaşına mal olmuş, sırtında bu kadar tarihsel yük bulunan bir sorun elbette yarın çözülmeyecek. Ama ilk defa tünelin sonunda ışık var. Çözüm sürecine her kesimden katkı önemli. <br/><br/>Fakat direnenler de var tabii. Çoğunu anlayamıyorum. CHP, MHP ve ulusalcılardan çok ötekileri anlamıyorum. Çözümün geleceklerini nasıl parlatacağını algılayamayanları anlamıyorum. <b>“Nasıl olsa çözülmez”, “beklentileri yükseltmeyin”, “çözüm derken Türk sorunu yaratmayın” diyerek süreci baltalamaya çalışanları anlamıyorum. Sırf ‘ben demiştim’ diyebilmek için felaket tellallığı yapanları anlamıyorum. Konuyu Ak Parti’ye muhalefet basitliğine indirgeyenleri anlamıyorum. </b><br/><br/>Benim neslim çözüm aramaktan çok sorunu sürdürmeye çalıştı. Çözüm bizden sonrakilerin, sizlerin elinde artık.Biz ettik siz etmeyin Türkiye’ye.” <br/>(<b><i>Taraf</i></b>, 18 Ağustos 2009)</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/6959.htm), [web.archive.org (arşiv bağlantısı)](http://web.archive.org/web/20091029194539/http://taraf.com.tr:80/makale/6959.htm)
# Edebiyat gerçekten işlediğinde...

*Yasemin Çongar 22.08.2009*

<div class="taraf_structure_2col_1zq">
<div class="margen_n">



 <p>* Yasemin Çongar'ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır. <br/><br/>*** <br/><br/>Evli bir kadınla evli bir adam, tanışmalarından kısa bir süre sonra, ilk kez baş başa kalmak üzere bir otel odasına gider ve<i> –onları yaratan tanrı bu kelimeyi kullanmasa da, hatta ne olup bittiğini açıkça yazmasa da, biz okurlar, aynı tanrının ilâhiyat bahşettiği sezgilerimizle anlarız ki-</i> sevişirler. <br/><br/>Sonrasında, otel odasında karşılıklı otururlarken derin düşüncelere dalar kadın; suçluluk duygusuyla debelenen ruhunu avutacak kelimeleri beklemektedir. <br/><br/>Kadının hüzünlü yüzünü bu hüzne pek de anlam veremeyerek seyreden adam, o sırada, masanın üzerindeki karpuzu fark eder; kendine bir dilim kesip soğukkanlılıkla yemeye koyulur... <br/><br/>Uzunca bir zaman hiç konuşmazlar. <br/><br/>*** <br/><br/>O âna kadar olup bitenle hiç ilgisi yokmuş gibi görünen bir şey, o andan sonra olacak her şeyin habercisidir bazen. <br/><br/>Çehov’un “Küçük köpekli kadın” adlı hikâyesinde de böyledir. <br/><br/>Bir karpuz dilimi, bir kadınla bir erkeğin kaderini içinde gizler. <br/><br/>Anna Sergeyevna ile Dmitri Dmitriç Gurov’un yeni başlayan ilişkisi hakkında çok şey anlatan bu sessiz sahnede, edebiyat mükemmel “işlemektedir.” <br/><br/>En azından, James Wood böyle düşünüyor... <br/><br/>Amerika’nın yeni kuşak edebiyatçılarının ve hangi kuşaktan olursa olsun edebiyat eleştirmenlerinin pek hazzetmediği, kiminin “fazla ekşi,” kiminin “sığ,” hemen herkesin de “atgözlüklü” bulduğu bir edebiyat eleştirmeni Wood. <br/><br/>Ona “roman sanatını, 19. yüzyılda mahpus kılmış bir eski kafalı” muamelesi yapılıyor daha ziyade. <br/><br/>Yazının sınırsız ufuklarına gerçekçiliğin keskin çizgisini çekip o çizginin ötesine pek fazla bakmaması, baktığı ender zamanlarda da gördüklerinden duyduğu hoşnutsuzluğu sözünü sakınmadan ifade etmesi, geniş bir çevrenin tepkisini çekiyor. <br/><br/>O çevrede bu işin teorisyenleri var; edebiyattan beslenen ve giderek dallanıp budaklanan bütün bir akademi var. <br/><br/>Wood, tepkilerden yılacak biri değil ama... <br/><br/>Son kitabı <b><i>How Fiction Works</i></b> (Edebiyat Nasıl İşler) bunun kanıtı. <br/><br/>Amerika’da, geçen yıl yayımlanmasından bu yana, daha ziyade alaycı ve öfkeli yorumlarla karşılanan <b><i>How Fiction Works</i></b>, tepkiye hazırlıklı olduğunu daha önsözünde hissettiriyor zira. <br/><br/>James Joyce’un deyişiyle “akademik pis kokulardan” arınmış bir metin ortaya koyduğunu duyuruyor Wood. <br/><br/>Edebiyat teorisinin geldiği nokta umurunda değil. <br/><br/>Kezâ, edebiyat pratiğinin bugününe de pek aldırmayan, “yeni” olana değil “iyi” olana odaklı bir kılavuz How Fiction Works... <br/><br/>Adı üstünde, “işleyen edebiyat” ilgilendiriyor Wood’u ve edebiyatın nasıl ve ne zaman “işlediğine” ilişkin hislerine de güveniyor. <br/><br/>Ben en çok Wood’un bu hisleri ifade ederkenki samimiyetini sevdim. <br/><br/>“Bu ne muhteşem bir tarif...” diyor meselâ; “nasıl da insanın soluğunu kesen bir giriş yazmış” diye haykırıyor; “söyleyin bundan daha iyi bir kelimeler manzumesi okudunuz mu hiç” diye soruyor. <br/><br/>Hâsılı, bugün Batı’da hemen hiçbir “saygın” eleştirmenin asla yapmayacağı bir şeyi yapıyor; ne zaman edebiyatın hakikaten “işlediğine” kanaat getirse, illâ ki sonlarında ünlem umduran cümlelerle, aldığı lezzeti cömertçe sergiliyor ve bu sayede, okuduklarından haz duymayı adeta küçümseyen o “saygın” eleştirmenlerin asla buluşamayacağı bir düzlemde buluşuyor “sıradan” okurla... <br/><br/>*** <br/><br/>Bir roman, bir hikâye insan aklının gerçek dünyayla ilişkisini ne kadar inandırıcı ve ne kadar lezzetli bir şekilde anlatabilirse o kadar iyi “işliyor” Wood’a göre. <br/><br/>Flaubert’in fark ettiklerine; Çehov’un gölgede bıraktıklarına; Austen’ın saflığına; Tolstoy’un hâkimiyetine; Dickens’ın mizahına tapıyor. <b><i><br/><br/>David Copperfield</i></b>’de, meselâ, Dora’nın “bir başkasının öğleden sonra güneşindeki gölgesine benzeyen” upuzun bacaklı kuzeni sevindiriyor Wood’u. <br/><br/>Ya da Dostoyevski’nin <b><i>Ecinniler</i></b>’inde, Vali von Lembke’nin çevresindekilere hışımla bağırarak odasından çıkarken halıya takılıp tökezlemesi, sonra da “Bu halıyı değiştirin” diye kükremesi güldürüyor onu. <br/><br/>Bir karakteri, bedeni ve ruhuyla, bütün sırları ve zaaflarıyla kanlı canlı bir şahsiyete dönüştürebilen yazarları seviyor; bir ilişkiyi bütün şehveti ve boşluklarıyla ortaya koyan sayfaları seviyor. <br/><br/>Ve <b><i>How Fiction Works</i></b>’ü okurken bana öyle geldi ki, Wood galiba en çok boşlukları seviyor; yazarın anlattıklarından ziyade anlatmadan hissettirdiklerine düşkün. <br/><br/>Tolstoy’a meselâ, sadece Anna’yı o kadar iyi anlattığı için değil, Aleksey Karenin’i“o kadar iyi anlatmadığı” için de hayran. <br/><br/>Flaubert’i, Emma’dan ötürü değil sadece, okurun elinden kaygan bir balık gibi kaçmaya meyyal Charles Bovary’den ötürü de seviyor. <br/><br/>Zira Wood edebiyatçıları, en azından onun gözündeki “gerçek” edebiyatçıları, okurlarının sezgisine ilâhiyat bahşeden birer tanrı sayıyor. <br/><br/>Edebiyat hakikaten işlediğinde, yazarın yazmadıklarını da okuyor okur... <br/><br/>Ve öyle zamanlarda, koca bir gelecek bir karpuz dilimine sığabiliyor.   <b><br/><br/><br/><font size="4">ÂLEMİN RAFLARINDAN SEÇMECE</font></b> <b><br/><br/>• FRANSA</b> <b><br/><br/>Frédéric Beigbeder, <i>Un roman français</i> (Bir Fransız romanı), Grasset.</b> <br/><br/>“Bu, 1970’lerin Emma Bovary’sinin hikâyesidir... Bu terkedilmiş bir adamın hikâyesidir... Bu, anne babasına benzememeye çalışan bir ağabeyin ve ağabeyine benzememeye çalışan bir kardeşin hikâyesidir. Bu iki büyük savaşı da kaybetmesine rağmen kazandığını sanan, sömürge imparatorluğunu kaybetmesine rağmen öneminden hiçbir şey yitirmediğine inanan bir ülkenin hikâyesidir. Bu yeni bir insanlığın; katolik monarşistlerin küreselleşmiş kapitalistler haline gelmesinin hikâyesidir.” <br/><br/>Fransa’da aylardır büyük merakla beklenen ve nihâyet 18 ağustosta, hem de 60 binlik bir ilk basımla, piyasaya çıkan yeni romanını böyle anlatıyor Beigbeder. <br/><br/>Türkçeye de çevrilen <i>Aşkın Ömrü Üç Yıldır, Romantik Egoist,</i> 9.900 TL gibi, okuru kolay tavlayan ama geride pek de derin izler bırakmayan kitaplarıyla kendinden bolca söz ettiren yazarın yedinci ve, Fransız eleştirmenlere bakılırsa, en iddialı romanı bu. Hem de kitabın bir bölümünün, editörünün talebiyle sansürlenmiş olmasının yarattığı bütün infiâle rağmen... <b><br/><br/>• BRİTANYA</b> <b><br/><br/>David Lawday, <i>Danton: The Gentle Giant of Terror</i> (Danton: Terörün Nazik Devi), Cape.</b> <br/><br/>Her devrim gibi kendi çocuklarını yiyen Fransız Devrimi için, yutulması ve hazmı en zor lokmalardan biriydi Georges-Jacques Danton. Zira bir bakıma devrimin kendisiydi. Buna rağmen, devrim daha beşinci yılında yuttu onu; Danton kendi kurduğu Mahkeme’nin kararıyla giyotine gönderildi. <br/><br/>Ama Paris’te mûkim İngiliz gazeteci David Lawday, bir kez daha gösteriyor ki, tarih “halkı terörden korumak için terör yaratacağım” diyen bu ürkütücü ve cazibeli, zorba ve cesur adamı hâlâ tam sindirebilmiş değil; Fransa, devrimden 220 yıl sonra hâlâ, gelmiş geçmiş en usta hatiplerinden ve en tehlikeli demagoglarından biri olan bu trajik kahramanını kollektif hafızasında öğütmeyi tamamlamadı, Danton’un posasını sisteminden birtürlü atamadı. Lawday, Danton’un pragmatizmini ve yanar döner şefkatini, herdaim ahlâkçı ve merhametsiz Maximilien de Robespierre’e her koşulda tercih edenleri memnun edecek bir Danton portresi çiziyor. Birçok kişiyi öfkelendirebilecek kadar sempatik bir portre bu.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/6971.htm), [web.archive.org (arşiv bağlantısı)](http://web.archive.org/web/20091029194546/http://taraf.com.tr:80/makale/6971.htm)
# IRA dersleri

*Yasemin Çongar 25.08.2009*

<div class="taraf_structure_2col_1zq">
<div class="margen_n">



 <p><i>Akşam</i>’dan <b>Şenay Yıldız</b> çok iyi gazetecilik yapmış; Belfast’a gidip Ulster Barışı’nın mimarlarından <b>Knock Baronu Alderdice</b>’le konuşmuş. <br/><br/>Alderdice, İrlanda Cumhuriyetçi Ordusu (IRA) ile yürütülen barış müzakerelerinin anahtar isimlerinden... <br/><br/>Bugün, Lordlar Kamarası üyesi ve Kuzey İrlanda İttifak Partisi Genel Başkanı. <br/><br/>Alderdice, temmuzda Polis Akademisi’ndeki çalıştaya katılıp IRA’ya silah bıraktırma sürecindeki deneyimlerini yetkililere aktardı. <br/><br/>Daha sonra, Kürt açılımı konusunda sohbet etmek üzere buluştuğumuz İçişleri Bakanı Beşir Atalay,IRA deneyimini de incelediklerini söyledi bize... <br/><br/>Alderdice’in tavsiyeleri Ankara’da dikkatle not edilmişti. <br/><br/>Kürt meselesini ve PKK olgusunu yakından takip eden Alderdice, <i>Akşam</i>’daki açıklamalarında da, Türkiye’de savaşı bitirmeyi isteyen her yetkilinin bence zaten bildiği zorluk ve zorunluluklara işaret ediyor. <br/><br/>Özetle, <b>“Kuzey İrlanda’da barış için IRA ile konuşmak şarttı”</b> diyor ve Ankara’ya “PKK ile iletişim kanalı açmalısınız. Tamamen yok saymanız, çözümü kolaylaştırmayacak” uyarısında bulunuyor. <br/><br/>Bu uyarının temelinde IRA dersleri var: <b><br/><br/>“İngiliz hükümeti yıllarca ‘Biz teröristlerle konuşmayız’ diye açıklamalar yaptı. Sonradan gizli görüşmeler yapıldığı ortaya çıktı. Buna mecburlardı. İnsanları dışlayarak çözüme ulaşamazsınız. Biz bu nedenle, 15-20 yıl kaybettik. Eğer onlarla konuşmazsanız, silahlardan nasıl kurtulacaksınız? PKK kendisini tehdit altında hissederse, dünyanın en iyi açılımı bile olsa, işe yaramayabilir onlar kabul etmeyecekleri için.”</b> <br/><br/>Alderdice’in sözlerini yerli yerine oturtmak için, Türkiye’deki Kürtlerin demokratik taleplerinin karşılanması ile PKK’nın dağdan indirilmesi çabasının birbirine paralel ama iki ayrı “açılım” kulvarı olduğunu aklımızda tutmalıyız. <b><br/><br/>Bir yandan, “Kürt kimliğine saygı, Kürtçeye özgürlük, Kürtlere eşitlik ve katılım hakkı” hedefiyle kapsamlı bir demokratik açılım yapabiliriz ve yapmak zorundayız.</b> <b><br/><br/>Ama bir yandan da, akan kanı durdurmamız, PKK tehdidini ve devlet şiddetini bitirmemiz, dağdaki silahlı adamları evlerine döndürmemiz gerekiyor.</b> <b><br/><br/>Bu durum, birbirini yakından etkileyecek, birinin işlememesi diğerini de dinamitleyebilecek iki ayrı sürece işaret ediyor.</b> <br/><br/>Ve Ankara, bu süreçlerden sadece biri değil, her ikisi için de ayrı ayrı kollarını sıvadı. <br/><br/>İlk kulvarda, yani bu ülkenin Kürt vatandaşlarının eşit, özgür, müreffeh ve katılımcı kılınması çabasında, Ankara’nın PKK’yı muhatap almasına hiç gerek yok. <br/><br/>Meşru zeminde siyaset yapan DTP’li milletvekilleri ve belediye başkanları var; Güneydoğu’da odalar, barolar, dernekler halinde örgütlenmiş bir sivil toplum var; meseleye kafa yoran Kürt ve Türk aydınlar, yazarlar, akademisyenler var. <b><br/><br/>Ama akan kanı durdurma, yani PKK’ya silah bıraktırma hedefinin teknik, hukuki, psikolojik ve evet, siyasi dinamikleri, Alderdice’in “Onlarla konuşmalısınız” tavsiyesini sadece haklı değil, kaçınılmaz da kılıyor.</b> <br/><br/>Ulster sorununun çözümünde iki aşamalı politika izlediklerini söylüyor Alderdice: <br/><br/>“Siyasi aşamada eski IRA üyelerinin oluşturduğu Sinn Fein muhatap alındı ki kendilerini şiddet değil, siyaset düzleminde ifade edebileceklerini görsünler.” <br/><br/>Bu, AKP hükümetinin nihayet DTP’yi muhatap almaya başlamasının doğruluğunu da teyid eden bir söz. <br/><br/>Ama yine Alderdice, <b>“askerî bölümde IRA’nın silahsızlandırılması ve silahlara geri dönmeyeceklerinden emin olmak gerekiyordu. Şiddete karıştığı için içeride olan kişilerin serbest bırakılması ve bırakıldıkları zaman ne olacağı gibi sorunlar vardı. Bunlar için IRA ile hareket etmek zorundaydık”</b> diyor. <br/><br/>Bu da, PKK’nın dağdan inmeye ikna edilmesinin yolunu yordamını hatırlatan bir ders cümlesi... <br/><br/>PKK’yla iletişimin tek yöntemi “doğrudan masaya oturmak” değil tabii; zaten İngiliz hükümeti de bunu yapmamıştı. <br/><br/>“Bunun çeşitli yolları var,” diyor Alderdice, “Öcalan’ın bir açılım yapma isteği, onun dahi artık eski yöntemlerden kurtulmak istediğini gösteriyor. Bunlar çok önemli göstergeler, yok saymayın. Ona yakın kişilere, ‘Öcalan ile konuşmanıza karşı değiliz’ cesaretlendirmesi yapmak bile büyük bir adım. Bu durumda onunla konuşmamış ama dinliyor olacaksınız.” <br/><br/>Şundan emin olabilirsiniz; Ankara’da Alderdice’in tavsiyelerine hak veren yetkililer de var. <br/><br/>Ve bu topraklarda yaşayan Türk-Kürt hepimizin kaderi, o yetkililerin sabrına, sağduyusuna, siyasi olgunluğuna bağlı.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7008.htm), [web.archive.org (arşiv bağlantısı)](http://web.archive.org/web/20091031083707/http://taraf.com.tr:80/makale/7008.htm)
# Bu ikiliye dikkat!

*Yasemin Çongar 26.08.2009*

<div class="taraf_structure_2col_1zq">
<div class="margen_n">



 <p>Cumhurbaşkanı Gül ile İçişleri Bakanı Atalay, “Kürt meselesine demokratik çözüm” hedefiyle başlatılan çalışmada öncü konumdalar ve çok önemli bir ortak yönleri var. <b><br/><br/>İkisi de, bu çalışmayla ilgili bilgi verirken, görüş açıklarken kullandıkları üsluba azamî dikkat gösteriyorlar; kelimeleri özenle seçiyorlar.</b> <br/><br/>İkisi de, kişilikleri ama daha da önemlisi konumları gereği, çözüm çabasının “siyaset üstü” bir girişim olarak görülmesi, sahiplenilmesi için özel bir çaba içindeler. <br/><br/>İkisi de, Kürt meselesi konusunda devlet içindeki farklı görüş ve tutumları iyi biliyorlar, ancak bu farklılıkların bugün en azından kurumları temsil edenler düzeyinde azalmış, çoğu ayrıntıda da birer ‘nüans’a indirgenmiş olmasından memnuniyet duyuyorlar. <br/><br/>Başka deyişle, <b>Gül ve Atalay, iç ve dış konjonktür sayesinde, askerî ve sivil bürokrasi içindeki çözüm karşıtlarının sesinin, bugün düne göre nispeten kısıldığını biliyorlar; bu durumdan da memnunlar.</b> <br/><br/>Ve bu topraklardaki savaş, çeyrek yüzyıl sonra nihayet bitecekse, bunun “demokratik çözüm” konusunda, devlet içinde sağlanan bu asgarî mutabakatın korunmasıyla mümkün olacağını Gül de, Atalay da çok iyi kavrıyor. <br/><br/>Aynı şekilde, <b>ikisi de biliyor ki, çözüm fikrine büsbütün uzak olan sivil ve asker bürokratlar devletin çeşitli kademelerinde hâlâ varlar ve onların bazıları, demokratik açılımın çökmesi için bir köşede ellerini ovuşturan birkaç siyasi liderle bir avuç medya mensubunu her gün besliyor, her gün kışkırtıyor.</b> <br/><br/>Devlet Bahçeli’nin, genel başkanlık koltuğunu korumanın yolunu, Kürt açılımına karşı biteviye “ulumakta” bulduğunu, Gül ve Atalay da en az bizim kadar anlıyor. <br/><br/>Deniz Baykal’ın devlet içindeki çözüm karşıtlarının sözcülüğünü üstlendiğinin ve Genelkurmay Başkanı’na da ‘bu sözcülüğü yeterince yapmıyor’ diye çıkıştığının, en az bizim kadar, Gül ve Atalay da farkında. <b><br/><br/>Orgeneral Başbuğ’un, 30 Ağustos mesajının önemli bir bölümünü demokratik açılım konusuna ayırarak, özetle “Fazla açılmayın” uyarısında bulunmasının geri planını ise, Gül ve Atalay, kuşkusuz bizden çok daha iyi biliyor.</b> <b><br/><br/>Başbuğ’un demokratik bir ülkede yapamayacağı bir şeyi yapmasının, seçimle işbaşına gelmiş Başbakan’a bağlı bir devlet memuru olarak açıkça haddini aşıp Kürt açılımı konusunda “kırmızı çizgiler” ilan etmesinin, çözüm mutabakatı karşıtlarının sistemli kampanyası sayesinde gerçekleştiğini, Gül ve Atalay bizim gibi sadece dışarıdan değil, içeriden de görüyorlar.</b> <br/><br/>Bunu gördükleri için, Başbuğ’u daha fazla zorlayacak açıklamalardan kaçınıyor; Gül’ün dün yaptığı gibi, “Çok güzel bir açıklama” deyip geçmeyi tercih ediyorlar. <br/><br/>Tabiî, Gül de, Atalay da sadece devlet ve ‘devletçi siyaset’ cephesindeki zorlukların değil, karşı cephedeki sıkıntıların da farkındalar. <br/><br/>Meselâ, biliyorlar ki DTP içinde demokratik çözümü samimiyetle isteyen ve çözüm için hükümetle, devletle birlikte çalışma niyeti taşıyanlar olduğu gibi, “çözümden zararlı çıkarız” hesabıyla hareket eden “retçiler” de var. <b><br/><br/>Gül ve Atalay, bu çelişkiyi baştan itibaren görüyor ve DTP ile diyalog çabasını, DTP’yi sürece angaje etme uğraşını bu çelişkiyi görmelerine rağmen sürdürüyorlar.</b> <br/><br/>Ve eminim ki DTP’nin dünkü yazılı açıklaması, Gül’ü de, Atalay’ı da üzdü. <br/><br/>Zira Gül ve Atalay, bir yandan, MHP ve CHP sözcülerinin yanı sıra AKP’li bazı vekillerin de, “Kürt açılımı” konusunda düzeysiz bir siyasi polemik yürütmesini, DTP’yi rencide edeceği açık olan bir üslupla konuşmasını “hata” sayıyorlar... <br/><br/>Ama diğer yandan da, DTP’nin içindeki makûl seslerin, olgun ve sağduyulu yaklaşımların zaman zaman bu kadar geri planda kalabilmesini yadırgıyorlar; DTP’nin dünkü açıklamasının çözüme yardımcı olmayacağını, atılması gereken adımları büsbütün zorlaştıracağını biliyorlar. <b><br/><br/>Zira Gül ve Atalay, üzerinde çalışılan çözümün olmazsa olmaz bileşeninin, “PKK’yı silah bırakarak dağdan inmeye ikna etmek” olduğunun farkındalar.</b> <br/><br/>Devletin belli kanallardan PKK ile konuşmasının gerekeceğini, doğrudan bir müzakere belki hiçbir zaman söz konusu olmasa bile, bir iletişim kanalının şart olduğunu Gül de, Atalay da anlıyor... <br/><br/>Belki hiçbir zaman söylemeyecekler ama, emin olun, bu zorunluluğu kavrıyorlar. <br/><br/>Ve DTP’nin bu süreçte oynayabileceği rolü görüyor, DTP içindeki ve dışındaki şahinlerin, partinin bu rolü oynamasını zorlaştırmasından sıkıntı duyuyorlar. <br/><br/>Tabiî, Gül ve Atalay, Başbakan Erdoğan’ın demokratik açılımın geleceğini belirleyebilecek bir konumda olduğunu da gayet iyi biliyorlar... <b><br/><br/>Erdoğan’ın siyasi konumuyla, içerideki ve dışarıdaki ağırlığıyla, karizmasıyla, cesareti ve olgunluğuyla pekalâ “barışın başbakanı” olabileceğinin, “barışın başbakanı”nın vermesi gereken mesajları verip atması gereken adımları atabileceğinin farkındalar.</b> <br/><br/>Ama Gül ve Atalay, “çetin bir siyasetçi” olduğunu da biliyorlar Başbakan’ın... <b><br/><br/>Zaman zaman, siyasi hesaplarla milliyetçi polemiklere girmekten geri durmadığını, bu polemikler sırasında bazen ziyadesiyle hiddetlenebildiğini; hiç yutkunmadan, fazla düşünmeden, üslubuna dikkat etmeden konuşabildiğini de akıllarının bir kenarında tutuyorlar.</b><br/><br/>Cumhurbaşkanı Gül ile İçişleri Bakanı Atalay, işte bütün bunları bilerek, Kürt meselesinde demokratik çözüm için fazla ses çıkarmaksızın çalışıyor, ses çıkardıklarında da iki yutkunup bir konuşuyorlar.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7057.htm), [web.archive.org (arşiv bağlantısı)](http://web.archive.org/web/20091029194551/http://taraf.com.tr:80/makale/7057.htm)
# Bir ‘aslan’ öldü

*Yasemin Çongar 27.08.2009*

<div class="taraf_structure_2col_1zq">
<div class="margen_n">



 <p><b>Bir aslan kadar cesur, bir aslan kadar bencil, bir aslan kadar vahşiydi.</b> <b><br/><br/>Ve küçük oğlunun, iç içe geçen </b><b><br/><br/>Rus bebeklerinin adını erilleştirerek ona taktığı lâkapla bir “Patruşka” kadar tonton ve şefkatli ya da isminin kısaltılmış halinin hemen akla getirdiği gibi, kocaman bir “Teddy Bear” (oyuncak ayı) kadar yumuşak ve sevimli olabilirdi.<br/><br/></b>Edward Moore Kennedy, sevenlerinin onu çağırmayı tercih ettiği adıyla “Teddy,” bir Amerikan ikonuydu, bir siyaset deviydi, efsanevî bir hanedanın son efsanevî ferdiydi. <br/><br/>Ve büyük zaferlerle büyük kayıpları, sarsıcı bir kuvvetle sarsıcı bir zafiyeti, hayatı ve daha çok hayatı, ölümü ve daha çok ölümü içine sığdıran yetmiş yedi yıldan sonra bu dünyadan göçerken, ardındabir biyografiden ziyade, yer yer epik ve romantik ama daha ziyade trajik bir destan yazdıracak kadar çok hikâye bıraktı. <br/><br/>Kaderi soyadıyla belirlenen nice insan gibi, Teddy Kennedy de hiçbir zaman sadece “kendisi” değildi. <b><br/><br/>22 Şubat 1932’de, Amerika’nın doğu kıyısında emlâk, sinema ve bankacılıktan büyük para kazanan, mafyayla mesafesini hep ince ayarda tutmuş ve siyasete ziyadesiyle bulaşmış bir anne babanın, dördü erkek dokuz çocuğundan en küçüğü olarak dünyaya geldiği andan itibaren hep kalabalıktı Teddy, hep çoğuldu, hep çoktu.</b> <br/><br/>Annesi, kendi deyişiyle “çocuklarına siyasi ninniler söyleyen” bir kadındı. <br/><br/>Babası, Başkan Roosevelt’in adamıydı; “yüksek” siyasetin göbeğindeydi; Hazine’yi yönetti, sonradan Britanya Büyükelçisi oldu. <br/><br/>Ve Teddy, söylenenleri anlamaya başladığı ilk andan itibaren en büyük ağabeyi Joe’dan “Başkan olacak adam” diye söz edildiğini duydu. <br/><br/>Joe, Başkan olamadı... 1944’te Avrupa cephesinde bir bombardıman sırasında hayatını kaybetti; 29 yaşındaydı. <b><br/><br/>“Misyon,” biraderlerinindi artık.</b> <b><br/><br/>John F. Kennedy, 1959’da senatör seçildiğinde, “Joe ölünce ben siyasete girdim, yarın bana bir şey olursa Bobby yarışır koltuğum için, Bobby ölürse, en küçüğümüz Teddy onun yerini alır” diyecekti...</b> <br/><br/>Ant içiyordu adeta; bu andın bir kehanet, kendisinin de bu kehanetin ilk kurbanı olacağını bilmeden,bütün bir ülkeye meydan okuyordu. <br/><br/>JFK, bu konuşmasından dört yıl sonraöldürüldü; Amerika, ilk (ve bugüne kadarki tek) Katolik başkanına yıllarca ağladı. <br/><br/>JFK Beyaz Ev’deyken adalet bakanlığı yapan kardeşi Bobby’ye geçmiştibayrak ama Bobby de, çok değil beş yıl sonra, 1968’de başkanlık yolunda öldürülecekti. <br/><br/>Kennedy biraderlerden sadece Teddy kalmıştı artık; dalgacı, hırpanî, hergele Teddy. <b><br/><br/>Her gittiği liseden atılmış, 18 yaşına kadar tam on ayrı okulda okumuştu.</b> <b><br/><br/>Harvard’a girmiş, İspanyolca sınavına kendisi yerine bir arkadaşını sokunca oradan da gönderilmişti.</b> <br/><br/>Ama o da bir Kennedy’ydi sonuçta; Harvard’a dönmeyi başardı; okulun futbol takımında yıldızlaştı; hukuk diploması aldı; baro sınavını kazandı. <br/><br/>Bobby, koltuğunu Adalet Bakanı olmak için boşaltınca henüz 30 yaşındayken onun yerine Senato’ya girdi; 47 yıl, bütün seçimleri kazanarak önceki günkü ölümüne kadar korudu bu koltuğu. <br/><br/>Teddy Kennedy’nin hayatında huzuru ve istikrarı bulduğu tek yer de Senato olacaktı zaten. <br/><br/>JFK’in öldürülmesinden birkaç ay sonra, Teddy’nin bindiği özel uçak çakıldı; pilot ve danışmanı öldü, kendisi omurgasında, kaburgalarında kırıklarla kurtuldu. <br/><br/>İki ağabeyinin ölümü, “babalık” etmesi gereken 13 yetim yeğen bırakmıştı ona. <br/><br/>Büyük oğlu Edward, 12 yaşındayken kansere yakalanmış, bir bacağı kesilmişti. <br/><br/>Kız kardeşi Rosemary’nin aklî dengesi şaşmıştı; bakıma muhtaçtı. <b><br/><br/>Teddy, bir yandan bütün bu ailevî yükümlülükleri sırtlanıp bir yandan Senato’da “Vietnam Savaşı bir canavarlıktır” diye kükrerken, diğer taraftan da, tetiğinde kimin elinin olduğunu tam bilemediği bir silahın namlusunu her daim üzerinde hissediyordu.</b> <br/><br/>“Jack ve Bobby’den sonra, sıra Teddy’de mi?” Amerikan ailelerinin sofra sohbetlerinin sıradan bir parçasıydı bu soru... <br/><br/>Ve o hayatı çok seviyor; hayata doymuyor; hayatına birden fazla hayatı sığdırmak istiyordu. <br/><br/>Çok yiyor, çok içiyor, çok sevişiyordu. <br/><br/>Tek bir kadında da, tek bir kadehte de duramadı hiç; evliliğini elleriyle yıktı. <b><br/><br/>Tam bir “Playboy” hayatına verdi kendini; bir gece, çok içilen, çok sevişilen kalabalık bir partiden, merhum ağabeyi Bobby’nin danışmanı olan 28 yaşındaki bir kadınla ayrıldı; kullandığı araba, sahil yolunda denize uçtu; yanındaki kadın boğuldu; kendisi yüzerek kurtuldu ve polise haber vermeden evine gidip uyudu.</b> <br/><br/>“Kaza yerini terk etmekten suçlu” bulunacak ve cezası paraya çevrilecekti ama bu vahim olay Teddy’nin gölgesiydi artık; genç bir kadının ölümüne sebebiyet vermişti; hemen yardım istese belki de kurtarılabilecek bir cana sırtını dönüp uyumuştu, uyuyabilmişti. <br/><br/>Hayatının başında ona sunulmuş bir lütuftu “Kennedy” adı; hayatının ortasında bir “lanet”e dönüştü. <br/><br/>Birkaç yıl “yaralı” bir aslan misali köşesine çekildi ama sonra “Saklanmak sağlıklı değil, kaçmak kurtuluş değil” sözleriyle geri döndü. <br/><br/>Ve Senatör Kennedy, dönüşünden itibaren, Amerikan siyasetinin son otuz yılına sol-liberal çizgide, kolay silinmeyecek bir damga vurdu; daha iyi eğitim ve sağlık hizmeti, daha geniş sendikal haklar, savaş karşıtlığı, yurttaşlık hakları ve eşitlik için mücadelenin en güçlü sesi oldu. <br/><br/>Amerika’yı, engelliler için yaşanılası bir ülke haline getiren de Kennedy’ydi; “Hiçbir çocuk geride kalmasın” sloganıyla eğitim reformuna imza atan da... <b><br/><br/>Irak Savaşı’na karşı kullandığı oya “44 yıllık siyasi kariyerimin en doğru kararı” deyip savaşı, daha en başından “Bush’un Vietnam’ı” ilân eden de...<br/><br/></b>Bu arada JFK’in oğlu “John John” ile kızkardeşi Kathleen’in iki ayrı uçak kazasında ölümüne tanık oldu; küçük oğlu Patrick’in hem Temsilciler Meclisi’nin en genç ve en parlak mensubu olmasının gururunu, hem de alkol, uyuşturucu ve kadınlara yönelik şiddetten cezalar görmesinin utancını yaşadı. <br/><br/>Yılmadı; durmadı. <br/><br/>2008’de, beyninde ölümünü hazırlayan bir tümör olduğunu öğrendiğinde, “Hillary değil Barack bizi kurtaracak” diyerek kendisini seçim meydanlarına attığı gibi, en hasta, en üzgün günlerinde bile, bir daha hiç dinlenmedi. <br/><br/>Yıllar önce, Bobby Kennedy toprağa verilirken ağabeyi için söylediği şu sözleri kendisi de hak etmeye çalışıyordu belki... <br/><br/>Ve birçok Amerikalıya göre, her şeye rağmen hak etti de:<b><br/><br/>“Onu idealize etmeyin, öldüğü için abartmayın onu. Sadece iyi, makûl, yanlışı gören ve görünce düzeltmeye çalışan; acıyı gören ve görünce dindirmeye çalışan; savaşı gören ve görünce durdurmaya çalışan bir adam olarak hatırlayın.”</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7138.htm), [web.archive.org (arşiv bağlantısı)](http://web.archive.org/web/20091029194601/http://taraf.com.tr:80/makale/7138.htm)
# Münferit mi?

*Yasemin Çongar 28.08.2009*

<div class="taraf_structure_2col_1zq">
<div class="margen_n">



 <p>Bazı haberler kor parçasıdır; insanın yüreğini yakar. <br/><br/>Elazığ’da nöbette uyuduğu için, komutanı tarafından pimi çekilmiş bir bombayı tutmakla cezalandırılan ve kırk beş dakika dayandıktan sonra bombayı elinden düşüren erin, yakınındaki üç askerle birlikte ölümünün hikâyesi de bir kor parçası. <br/><br/>İçin için yanıyor, düştüğü yeri yakıyor... <br/><br/>Kolayından sönüp gidecek gibi de değil. <br/><br/>Zira <b>akıllara, dört şehit askerin hikâyesinden taşan bir soruyu da düşürdü bu haber...</b> <b><br/><br/>Kor parçasını yalazlandıran, cevapsız kalması halinde ise yürekleri büsbütün tutuşturabilecek çok basit bir soruyu getirip devletin kucağına bıraktı.</b> <b><br/><br/>O soruyu biz bugün manşetten soruyoruz:</b> <b><br/><br/>Kaç asker ‘kaza’ kurbanı?</b> <br/><br/>Yirmi beş yıldır süren savaşta “kaza sonucu” can veren kaç askerin ailesine “oğlunuz iç güvenlik operasyonunda şehit düştü” denip geçildi? <br/><br/>O ölümcül “kaza”lar nasıl gerçekleşti? <br/><br/>Komutan ihmali ya da komuta hatası, çatışmasız ortamda kaç askerin hayatına mal oldu? <br/><br/>Kaç kez “disiplin cezası” ya da Elazığ’daki gibi “fırsat eğitimi” adına düpedüz vahşet uygulandı; kaç er bu vahşetin kurbanı oldu? <br/><br/>Yirmi beş yılda, kaç çocuğun hayatı, “eğitim zayiatı” kabilinden sonlandı? <br/><br/>Ve bu savaşta kaç askerin ailesine, oğlunun ölüm koşulları anlatılmadı; gerçekler kaç aileden gizlendi; kaç aileye Elazığ’daki gibi düpedüz yalan söylendi? <b><br/><br/>Bu soruları yanıtlamaktan, yanıtları bilmiyorsa öğrenip aktarmaktan Milli Savunma Bakanı sorumludur.</b> <b><br/><br/>Bu soruları yanıtlayabilmesi için gerekli bütün bilgileri Milli Savunma Bakanı’na vermek de Genelkurmay Başkanı’nın görevidir.</b> <b><br/><br/>Bu soruları yanıtsız bırakan bir Genelkurmay Başkanı’ndan Başbakan hesap sormalı, sorabilmelidir.</b> <br/><br/>17 Ağustos’ta öfkeli bir teğmenin verdiği, akla, vicdana, çağa aykırı cezayla şehit düşen dört askere ve onların ailelerine karşı, devletin ödevidir bu. <br/><br/>Yirmi beş yıldır kim bilir kaç olayda, kaç kazada, kaç ölçüsüz cezanın sonucunda can verenlere ve onların yakınlarına saygının bir gereğidir. <br/><br/>Evet, savaşlar kanlıdır; savaşlar kirlidir; savaşlarda kazalar olur; savaşlarda cinnet geçiren askerler olur... <br/><br/>Ama savaşların kiriyle, savaşların ürettiği cinnet psikolojisiyle, savaşların sıradanlaştırdığı vahşet uygulamasıyla mücadele etmek de mümkündür. <br/><br/>Bu mücadelenin yöntemi şeffaflıktır; bu mücadelenin yolu hesap vermekten geçer. <br/><br/>Şaibeli kazaları, izansız cezaları ortadan kaldırmak, o kazaların, o cezaların üstünü örtmekle değil, üstüne gitmekle, açığa çıkarmakla, cezasını vermekle mümkündür... <b><br/><br/>Emrindeki askere, pimi çekilmiş bomba teslim eden bir teğmeni hoş göremezsiniz... </b><b><br/><br/>O teğmeni, ancak on gün sonra, olay gazetelere yansıyınca tutuklarsanız, verdiği cezayı hoş görmediğinizi kimseye anlatamazsınız...</b> <b><br/><br/>O teğmenin ölümüne sebebiyet verdiği dört erin ailelerinden gerçeği esirgerseniz, o ailelerin olup biteni gazetelerden öğrenmesine yol açarsanız “güçlü Türkiye’nin güçlü ordusu” olamazsınız...</b> <br/><br/>Denebilir ki, Elazığ’da yaşanan münferit bir olaydır. <br/><br/>Denebilir ki, teğmen hata yapmıştır ama bu münferit bir hatadır. <br/><br/>Ama bunu söylemekle yetinemezsiniz. <br/><br/>Bir suçun, bir vahşetin “münferit” olduğuna inanabilmek için, o uygulamanın, o suçun, o vahşetin kurumsal olarak desteklenmediğini, hoş görülmediğini, yaygın biçimde gerçekleşmediğini, gerçekleştiğinde de cezalandırıldığını, gerek olayla gerek olay sonrasındaki yaptırımlarla ilgili bize anlatılanın doğru olduğunu, gerçeklerin gizlenmediğini bilmemiz gerekir. <br/><br/>Bir askerin “kaza sonucu” öldüğüne inanabilmek için, daha önce kaç askerin “kaza sonucu” öldüğünü de bilmemiz ve bu konuda bize yalan söylenmediğinden emin olmamız gerekir. <b><br/><br/>Türkiye’deki annelerin yirmi beş yıldır gayet iyi bildiği bir şey var... </b><b><br/><br/>Her anne, asker kurasında Doğu’yu çekmenin anlamını kavrıyor; oğlunu “vatani hizmete” göndermenin, etinden bir parçayı savaşa ve belki de ölüme göndermek olduğunu biliyor.</b> <b><br/><br/>Ve yirmi beş yılda, o annelerden binlercesi, bu bilgiyi teyit eden tabutların üstüne kapanıp bağrını yırtarcasına ağladı...</b> <br/><br/>On gün önce, Elazığ’da şehit düşen dört askerin anneleri bugün hâlâ ağlıyor. <br/><br/>Kendilerinden önceki binlerce anne gibi, o dört annenin yüreğindeki kor parçası da muhtemelen hiç küllenmeyecek. <br/><br/>Ama <b>bu ordu ve bu devlet, o kor parçasını yalanlarla büsbütün yalazlandırmamalı...</b> <b><br/><br/>“Kaç asker ‘kaza’ kurbanı” sorusunu yanıtsız bırakmamalı...</b> <b><br/><br/>Güçlü bir ordunun, güçlü bir devletin yapacağı iş değildir bu.</b><b><br/><br/>Yazıktır, günahtır, zaaftır.</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7142.htm), [web.archive.org (arşiv bağlantısı)](http://web.archive.org/web/20091029194606/http://taraf.com.tr:80/makale/7142.htm)
# Kaybettiklerimizden kalanlar

*Yasemin Çongar 29.08.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır. <br/><br/>*** <br/><br/>Her kayıp bir keşiftir aslında. <b><br/><br/>Dakikaların kıymetini, ancak hayat, damarlarınızdan çekilmeye başladığında kavrayacağınızı söyleyen bir dedeniz yok muydu sizin? Giderken sizde bıraktığı boşluk sayesinde tanımaya başladığınız bir sevgiliniz yok muydu?</b> <br/><br/>“Bir şey kaybolurken, içgüdüsel bir tepkiyle onu koruma altına almaya çalışırız. O şeyin kendisini ya da hatırasını, dünyada bıraktığı izleri korumak isteriz. O şeyin, bir zamanlar nüfuz ettiği yerlerimizi korumak isteriz.” <br/><br/>Böyle diyor Alex Clark, daha doğrusu buna yakın bir şey söylüyor. <br/><br/>Clark, dünyanın en eski ‘yazı’ dergilerinden <b><i>Granta</i></b>’nın ilk kadın yayın müdürüydü. Bir ayağı Londra’da, bir ayağı New York’ta olan 1889 doğumlu dergideki birbuçuk yılının ardından, belki de hayatında bu işten geriye kalacak boşluğu keşfetmek için, geçen ay, köşesine çekildi. <br/><br/>Oysa ben, her sayısı bir kitap ağırlığındaki, her sayfasında Anglo-Amerikan edebiyatının ve gazeteciliğinin sağlam ürünlerini okuyabildiğim <b><i>Granta</i></b>’nın, Clark yönetiminde hazırlanan ciltlerini çok sevmiştim. Bilhassa, mayısta çıkan ve neredeyse bütün bir yaz mevsimini, kayıplarla keşifler üzerine düşünerek geçirmemi sağlayan 256 sayfalık <b>“Lost and Found”</b> özel sayısını...   <b><br/><br/>İSPANYA İSKELETLERİNİN PEŞİNDE</b> <b><i><br/><br/>Fosas comunes...</i></b> İspanyol gazetelerinde çok sık rastlayabileceğiniz iki kelime. <br/><br/>Zapatero hükümetinin 2007’de <b>Tarihî Hafıza Yasası</b>’nı çıkarmasından bu yana, İberik Yarımadası’nın boydan boya noktalarla işaretlenmiş haritaları, İspanyol basınının hemen her köşesinden, suçiçeği dökmüş bir çocuğun yüzü gibi süzüp duruyor insanı. <b><i>Fosas comunes</i></b>’in, yani toplu mezarların yerlerini gösteren haritalar bunlar. <br/><br/>Ellerinde bu haritalarla, mezraların kıyısında, mezarlıkların kuytusunda yeni kazılar için bekleşen İspanyolların hikâyesini, <b><i>Granta</i></b>’nın <b>“Lost and Found”</b> sayısında, notlarını kalemden ziyade tornavidayla tuttuğu izlenimi veren gazeteci Jeremy Treglown’un, böylesi metinlerde lirizmin bir dirhemini bile “bin ayıp” saydığını cümle cümle insanın yüzüne çarpan <b>“Hafıza Hareketi”</b> başlıklı yazısında okudum. <br/><br/>İspanya İç Savaşı’ndan “İkinci Dünya Savaşı’nın kostümlü provası” diye söz edilir ekseriya. Buna itiraz ediyor Treglown; “Bence,” diyor, <b>“İspanya’da yaşananlar, Dünya Savaşı’nın ilk perdesiydi.”</b> Oysa İç Savaş ve Franco diktasının en baskıcı döneminin 1936’dan 1955’e kadar sürdüğünü düşünürseniz, faşizmin İspanya’da, diğer ülkelerden daha uzun süre sahnede kaldığını söylemek yanlış olmaz. <b><br/><br/>“Hafıza Hareketi,”</b> ülkenin bu karanlık dönemini unutturmamak için kurulmuş. Amacı, İç Savaş kurbanlarının gömüldüğü toplu mezarları bulmak, kazdırmak, DNA testiyle kimliklerini tesbit etmek; sonra da adlarınıanıtlara yazdırarak, yarım yüzyıldır “kayıp” olan bu insanların hatırasını koruma altına almak. <br/><br/>İspanyol İç Savaşı’nın toplam yargısız infaz bilançosu yüz elli bin civarında ve savaşın mezarı meçhul kurbanlardan biri de, Lorca... 1936’nın bir ağustos gecesinde, Granada’nın karanlık tepelerinde, henüz 38 yaşındayken kurşuna dizilen şairin biyografisini kaleme alan Ian Gibson, <b>“Hafıza Hareketi”</b>nin en büyük destekçilerinden; Lorca’nın gerçek mezarını bulup başına bir anıt dikmek istiyor. <br/><br/>Ama bunu istemeyenler de var ve Treglown’abakılırsa, <b>“Hafıza Hareketi”</b>nin muhalifleri hiç de öyle Franco’yu “saygıyla yâd eden” bir çevre değil. <br/><br/>İspanyol romancı Antonio Munoz Molina’nın <b><i>El Pais</i></b>’teki bir makalesini okumuştum. “Bugün,” diyordu Molina, “mezarları kazdırmak için bayrak açanlar, muazzam bir tarihî haksızlığı düzeltebilecekleri iddiasındalar. Oysa sonuç, hafızanın duygusallaştırılmasından ve resmîleştirilmesinden ibaret ve bence bu da başlı başına bir amnezidir.” <br/><br/>Treglown da Molina’yla konuşmuş. <b>Usta romancı, “Televizyonda, gazetelerde İç Savaş’ı hatırlayamayacak yaştaki insanların toplu mezarların başında ağladığını görüyorum,” demiş, “ve bulunan iskeletlerin ellerinin arkadan bağlı olmasına hayret etmelerini anlayamıyorum. Tabii, elleribağlı olacak; kurşuna dizildi onlar.”</b> <br/><br/>İnsanın sırtının ortasından keskin bir sızı gibi akıyor bu cümleler... Okurken tökezledim ben; bir süre durup yutkundum. Sonra, imdadıma Javier Marias yetişti... Madrid’de öğrenciyken arkadaşlarıyla birlikte kurşuna dizilen amcasının iskeletinin peşine düşmemesini, <b>“Amcamın sağa sola taşınmaktansa, arkadaşlarının yanında daha huzurlu olacağını düşündüm”</b> diye anlatıyor Marias. Bazen, kaybettiklerimize gösterebileceğimiz en büyük saygının, onları rahatsız etmemek olabileceğini hatırlatıyor bize.   <b><br/><br/>BİR HAYALET: ALTAN WALKER</b> <b><i><br/><br/>Granta</i></b>’nın<b>“Lost and Found”</b> sayısında Altan Walker da vardı. Cambridge’de hukuk okuduktan sonra 36 yaşında yazmaya başlayan bu İrlandalı kadının ilk romanı <b><i>Of Earthly Love</i></b>’ın (Dünyevî Aşka Dair) iki bölümünü yayımlamış dergi. <br/><br/>Genç bir kadının, biri kuvvetli diğeri muhtaç, biri aldatan diğeri sadık iki erkek arasında eriyip gideceğini haber veren bölümlerdi bunlar.Henüz basılmamış bu romanı anlatan yayıncı Georgia Garrett’ın ifadesiyle, “bir elmas gibi sert ama bastırılamayan bir gülüşün sıcaklığı içine yayılmış” bölümlerdi. <br/><br/>Ve Garrett’tan öğrendim ki hiçbir zaman devamı getirilemeyecek bölümler... Çünkü<b>Walker, bu hikâyeyi kendi aşklarını ve acılarını içine katarak tam yedi yılyoğurmuş, defalarca yazıp bozmuş ama birtürlü sonunu getirememiş ve 2007’nin aralık ayında, Garrett’a, “Bu kış bitireceğim artık” dedikten kısa bir süre sonra da canına kıymıştı.</b> <br/><br/>Şimdi üşenmezseniz, benim yaptığımı yapın siz de... Ebediyen 43 yaşında kalacak bu muhteşem yazarı, siberuzay denen o kalabalık boşlukta arayın. Kapaksız bir romandan bahsedildiğini göreceksiniz; resimsiz bir isim çıkacak karşınıza. Altan Walker hakkında dört satırlık ölüm ilânı dışında pek bir şey bulamayacaksınız. <br/><br/>Ve eğer <b><i>Granta</i></b>’daki o iki bölümü okursanız, öyle sanıyorum ki, bir daha hiç yazamayacak olan bu kadına uzanmak, onu tutmak, onu korumak, bu yeni keşfinizi hiç kaybetmemek isteyeceksiniz. Nafile...   <b><br/><br/><br/><font size="4">ÂLEMİN RAFLARINDAN SEÇMECE</font></b><font size="4"> </font><b> </b> <b><br/><br/>• </b><b>ALMANYA</b><b></b> <b><br/><br/>Richard David Precht, <i>Liebe: Ein unordentliches Gefühl</i></b><i> </i>(Aşk: Dağınık bir duygu), Goldmann Verlag. <br/><br/>Geçen yıl Almanya’da bestseller olan <b><i>Wer bin ich und wenn ya, wie viele</i></b> (Kimim ben ve öyleyse ne kadarım) kitabına “Eine philosophische reise” (Felsefî bir yolculuk) altbaşlığını koyan 45 yaşındaki gazeteci-yazar Precht, yeni kitabında da yine bir “yolculuk” vaat ediyor okuruna. <br/><br/>Eleştirmenlere göre, hakkında en çok yazılan ve sırrına en az erilen o dağınık duygunun çevresinde “Precht’in felsefi, sosyolojik, psikolojik ve biyolojik terennümleriyle ilerleyen bir yolculuk” bu... <br/><br/>Alman basınının felsefenin “yeni yıldızı” adını taktığı Precht, okurunu peşinen uyarıyor ama: <br/><br/>“Bu kitap, size yatak odasında mutluluğun sırrını öğretecek bir rehber değil!”   <b><br/><br/><br/>• </b><b>ARJANTİN / ABD</b> <b><i><br/><br/>Antologia de la Nueva Poesia Argentina</i></b> (Yeni Arjantin Şiiri Antolojisi), Perceval Press. <br/><br/>Viggo Mortensen’i nasıl bilirsiniz? <b><i><br/><br/>Yüzüklerin Efendisi</i></b>’ndeki Aragorn rolüyle ünlenen 41 yaşındaki Amerikalı aktörün, aynı zamanda iddialı bir yayıncı olduğundan haberiniz var mı? <br/><br/>Mortensen’in çocukken yaşadığı Arjantin’i “ikinci vatan” saydığını ve Arjantinli yazarların dünyaya tanıtılmasını kendisine “misyon” edindiğini duymuş muydunuz? <br/><br/>Yakın zamana dek, bunları bilmeyenler bilenlerden fazlaydı. <br/><br/>Ama Mortensen, yönettiği Amerikan yayınevi Perceval Press’ten çıkan, editörlüğünü de bizzat üstlendiği antolojinin tanıtımı için, Buenos Aires’teki bir kültür merkezinde arz-ı endam edip şiir okuyunca durum değişti. <br/><br/>Hepsi “90 kuşağı”na mensup ama tema ve üslupları birbirinden çok farklı yirmi genç şairi buluşturan antoloji, “Arjantin şiiri” deyince aklına Borges’ten başka isim gelmeyenleri şaşırtabilir.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7166.htm), [web.archive.org (arşiv bağlantısı)](http://web.archive.org/web/20091106043650/http://taraf.com.tr:80/makale/7166.htm)
# Bu Anayasa ile olmaz

*Yasemin Çongar 01.09.2009*

<div class="taraf_structure_2col_1zq">
<div class="margen_n">



 <p>Meselenin çevresinde dolaşmaya, işin aslını sona saklamaya gerek yok. <br/><br/>Anayasa, seçilmiş bir parlamentonun iradesiyle sil baştan yazılmadıkça, bu iş olmaz... <br/><br/>Bugüne dek orasından burasından ne kadar kesilip biçilmiş olursa olsun, 12 Eylül’ün ruhunu neredeyse otuz yıl sonra, hâlâ hayatımızın her alanında bir hayalet gibi dolaştıran 1982 Anayasası’ndan kurtulmadıkça, demokratik bir ülke olmayacak burası... <b><br/><br/>Kürtlerin kendilerini Türkler kadar makbûl, eşit ve hak sahibi hissetmesini sağlayacak yeni bir Anayasa yazılmadan, “demokratik açılım” denen süreç nihaî hedefine ulaşmayacak.</b> <b><br/><br/>İçişleri Bakanı Beşir Atalay bunu biliyor... </b>Atalay gibi, “demokratik açılım” için canla başla çalışan birçok siyasetçi ve bürokrat da, bence böyle düşünüyor. <br/><br/>Atalay’ın, dün, “demokratik açılım” için siftah niteliğindeki ilk açıklamasından tam bir ay sonra yaptığı basın toplantısında, Anayasa konusunda söyledikleri netti. <br/><br/>“Sivil olmayan bu Anayasa’nın değişmesi gerektiğini” ifade etti Atalay; bu lüzûmun toplumsal bir talebe dönüşmeye başladığını vurguladı ve “Siyaset kurumumuz, parlamentomuz inşallah bu talebi dikkate alır” dedi. <br/><br/>Bununla birlikte, AKP hükümetinin şu anda, bu açılımla ilgili bir anayasa değişikliğini gündemine almadığını da söyledi. <br/><br/>Atalay’ın sözlerinin meâli şudur: <b><br/><br/>Hükümet, sivil anayasa ihtiyacının farkında olmakla beraber, bugünkü parlamento yapısının ve siyasi dengelerin buna izin vermeyeceğini düşünüyor...</b> <br/><br/>Ve AKP, bu sütunda daha önce de yazdığım gibi, Kürt açılımının başarısı için elzem olan değişiklikleri yeni bir Anayasa’nın parçası olarak gerçekleştirmeyi, bunu da 2011 seçimleri sonrasına bırakmayı daha uygun görüyor. <br/><br/>Bu tutumu “aşırı ihtiyat” ya da “siyasi acz” diye yorumlayanlar olacaktır; ben, buna “real politik” diyorum. <br/><br/>AKP hükümetinin, bir yandan anayasa değişikliğinin gerekli olduğunu ifade ederken, bir yandan da bundan kaçınması siyasi gerçekçiliğin sonucudur. <br/><br/>Tabii, aynı gerçekçilik, “demokratik açılım”ın anayasal değişikliklerle destekleninceye dek ister istemez “eksik” kalacağını anlamayı, bunun getireceği muhtemel tökezlemelere hazırlıklı olmayı da gerektiriyor. <br/><br/>Ben, dün Atalay’ın açıklamalarını dikkatle dinledim, notlar aldım. <br/><br/>Ve doğrusu, umutlandım. <b><br/><br/>Evet, İçişleri Bakanı’nın bir buçuk saat boyunca, “Kürt” kelimesini hiç kullanmamasına ya da Anayasa değişikliğine bu aşamada yanaşmayacaklarını ima etmesine bakıp “siyaset ne zor zenaat” diye düşünmedim değil... Ama Atalay’ı, bütün o yumuşak tonuna, mütevazı üslubuna, siyasi dengeleri gözeten kelimelerine karşın, ne samimiyetsiz ne de cesaretsiz buldum.</b> <br/><br/>Kaçak güreştiği kanısına hiç kapılmadım; aksine, masanın bütününü görebilen, hamlelerini iyi hesaplayan, zamanlamanın hassasiyetini bilen, sakin ve soğukkanlı bir oyuncu olduğunu düşündüm. <br/><br/>Bana öyle geldi ki, genel olarak devletin “Kürt meselesinde demokratik çözüm yanlısı” unsurları, daha dar olarak AKP ve özelde de Atalay, ziyadesiyle ciddi, kapsamlı ve iddialı bir çalışma yürütüyor. <b><br/><br/>Atalay, bu çalışmanın ilk hedefini “çeyrek asırdır akan kan ve gözyaşının durması” olarak açıkladı... </b><b><br/><br/>Bunun meâli, “PKK’nın dağdan inmesi, silah bırakması, ordunun operasyon yapmasına gerek kalmaması,” yani savaşın bitmesidir.</b> <br/><br/>Başka deyişle, devlet çeyrek asırdır savaştığı örgütle biraz daha savaşmaktan, o örgütteki vatandaşlarını silahla yok etmekten söz etmiyor artık; siyasi bir çözüm, bir ikna projesi üzerinde çalışıyor. <br/><br/>Ve <b>yine Atalay’ın deyişiyle, bu “bir bütünleşme, restorasyon, kardeşlik projesi”dir... Bu, devletin kardeşin kardeşi daha fazla öldürmesine gerek kalmayacak şekilde kendisini restore etme, yani tamir ve tanzim etme projesidir.</b> <br/><br/>Bu tamir ve tanzimin, “Kopenhag Kriterleri, özgürlüklerin genişletilmesi, demokratik standartların yükseltilmesi” esasına göre yapılacağını yine bizzat Atalay söyledi. <br/><br/>Projenin arka planındaki yeni zihniyeti ise Atalay’ın şu sözleri yansıtıyordu bence: <b><br/><br/>“Öncelikle şu bölünme sendromundan artık kurtulmamız gerekiyor... Üniter devlet yapısının sürekli gündeme getirilmesi bizce özgüven eksikliğinin bir sonucudur.”</b> <br/><br/>Dünkü basın toplantısına bakıp “fazla bir şey söylemedi” diyenlere tavsiyem, Atalay’ın konuşmasının tam metnini sakin kafayla ve mümkünse satır aralarıyla birlikte okumaları... <br/><br/>Bence, o metinde ciddiyet ve kararlılık bulacaklar; bence o metinde, içte ve dıştaki devasa değişimin desteğiyle devasa bir işe girişmiş; işin başarılması gereği kadar zorluklarının da farkında; bu nedenle, sözlerini tartarak konuşan, adımlarını düşünerek atan ve, Anayasa değişikliği konusunda olduğu gibi, siyasi dengelerin sınırlayıcı gücünü teslim etse de, bunlar karşısında büsbütün teslim olmayan, sağduyulu ve serinkanlı bir şahsiyet çıkacak karşılarına. <b><br/><br/>Atalay’ın böyle bir şahsiyet olmasını Türkiye için büyük bir şans sayıyorum.</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7196.htm), [web.archive.org (arşiv bağlantısı)](http://web.archive.org/web/20091107040447/http://taraf.com.tr:80/makale/7196.htm)
# İçte barış, dışta barış

*Yasemin Çongar 02.09.2009*

<div class="taraf_structure_2col_1zq">
<div class="margen_n">



 <p>İki buçuk yıl önceydi; Amerika’da gazetecilik yapıyordum. Cumhurbaşkanı Abdullah Gül ve Dışişleri Bakanı Ahmet Davutoğlu hatırlayacaklardır... 2007 şubatında, birlikte Washington’a gelmişlerdi. <br/><br/>İkisinin de şapkası farklıydı o zamanlar... Gül, “Dışişleri Bakanı” idi; Davutoğlu da Başbakan’ın “Dış Politika Başdanışmanı.” <br/><br/>Ziyaretlerinin gündeminde, “Ermeni meselesi” önemli yer tutuyordu. <b>Hrant Dink kısa bir süre önce öldürülmüş ve bu suikast Amerikan Kongresi’nin dikkatini Türkiye’ye çevirmişti; 1915’te Osmanlı Ermenilerine yaşatılan zulmün bir “soykırım” olduğunu ilan etmeye dönük yasa tasarıları üzerinde çalışılıyordu.</b> <br/><br/>Gül, bu tasarıların rüzgârını kesmek için Bush yönetimi ve Kongre’nin ileri gelenleriyle konuştu ama pek de “tatminkâr” bir karşılık görmedi. <b>Amerikalılar, “Her seferinde Ermeni tasarılarını durdurmak için bu kadar çok zaman ve para harcayacağınıza, tarihinizi daha rahat tartışabilmek için çaba gösterin, Ermenistan’la ilişkilerinizi normalleştirmeye çalışın” diyorlardı.</b> <br/><br/>O ziyaret sırasında, “German Marshall Fund” adlı Amerikan kuruluşu Türk dış politikası konulu tam günlük bir seminer düzenledi. Açılış konuşmasını Gül yaptı ve “küreselleşme, entegrasyon ve demokratik işbirliği” mesajları verdi. Sonra, Davutoğlu, AKP’nin “komşularla sıfır problem” politikasını anlattı; “Türkiye, bütün komşularıyla çatışmasız, sorunsuz bir işbirliği istiyor” dedi. <b><br/><br/>O seminerde Davutoğlu’na sormuştum; “Böyle diyorsunuz ama çok önemli iki komşumuz olan Ermenistan ve Irak Kürdistanı ile birtürlü normal ilişki kuramıyorsunuz? Bu sorunu nasıl aşacaksınız?”</b> <b><br/><br/>Davutoğlu da, “Bunu aşmak istiyoruz. Irak Kürtlerinin ve Erivan’ın da ‘sıfır problem’ politikasının parçası olmasını istiyoruz ama bu niyetimizi gerçekleştirmemizin önünde sizin de gayet iyi bildiğiniz engeller var” demişti.</b> <br/><br/>Bu cevabın ardından, Davutoğlu ile seminerin katılımcıları arasında Kürt ve Ermeni meselelerini üzerine bir sohbet gerçekleşti. Amerikalılar, Ankara’nın Erbil ve Erivan’la doğru dürüst ilişki sürdürememesi ile Türkiye’nin Kürt ve Ermeni vatandaşlarıyla arasındaki yaralı ilişki arasında karşılıklı bir etkileşim görüyorlardı. <b><br/><br/>AKP hükümetinin Irak Cumhurbaşkanı Talabani ve Irak Kürdistan Bölgesel Hükümeti Başkanı Barzani ile diyalog istediğini ama bunun Genelkurmay tarafından engellendiğini Washington’da bilmeyen yoktu... Ankara-Erivan normalleşmesi ise, devlet içindeki ve çevresindeki milliyetçi engellere takılıp duruyordu.</b> <br/><br/>Dünkü “birinci sayfa” toplantımızda, German Marshall Fund’daki o sohbet aklıma geldi... <br/><br/>Gül ve Davutoğlu, Ermenistan ve Irak Kürdistanı ile normalleşme yanlısı konuşurken, siyasi güçlerinin henüz bunun önündeki engelleri aşmaya yetmediğini gizlemiyorlardı. <br/><br/>Aradan iki buçuk yıl geçti ve biz, bugün “Yurtta sulh, cihanda sulh” başlığının altında Kürt açılımından, Türkiye ile Ermenistan arasındaki normalleşme protokolünden, Heybeliada Ruhban Okulu’nu açma hazırlığından, Kıbrıs sorununu çözme gayretinden söz eden bir haberi <i>Taraf</i>’ın birinci sayfasına koyabildik. <b><br/><br/>AKP hükümeti, zayıflatmak için ordunun zamanında çok uğraştığı, bugün de CHP ve MHP’nin pervasızca tukaka ettiği bir kararlılıkla, “komşularla sıfır problem” politikasını hayata geçirmek yönünde gecikmiş ve çok gerekli adımları nihayet atıyor.</b> <br/><br/>Mustafa Kemal’in “Yurtta sulh, cihanda sulh” derken kastı tam olarak bu muydu, emin değilim ama “Kürt açılımı,” “Ermenistan açılımı, “gayrımüslim açılımı” gibi girişimler, esas itibarıyla, içte ve dışta hakiki bir barışı sağlama potansiyelini içinde barındırıyor. Bu potansiyeli ortaya çıkaran iç ve dış dinamikler iyi değerlendirilmeli, ele geçen fırsatlar heba edilmemeli... Bunun da tek koşulu var; “açılım” samimi olmalı, “açılım” muhataplarına “güven” vermeli. <br/><br/>Hatırlayacaksınız; Ankara yılın ilk dört ayında, Obama yönetimini, <br/><br/>24 Nisan Ermeni Anma Günü’nde “soykırım” kelimesini kullanmaktan caydırmaya yönelik yoğun bir mesai harcadı. Bu mesainin bir parçası olarak da, Ermenistan’la ilişkileri normalleştirmeyi hedefleyen bir yol haritasını, bu “korkulan” tarihten iki gün öncesine, 22 nisana yetiştirmeyi başardı. Aslında, Ankara Washington’a, “Bak, biz açılım yanlısıyız. Bir ‘soykırım’ sözüyle her şeyi mahvetme” diyordu. <b><br/><br/>Obama Ankara’yı dinledi, hak verdi ve 24 Nisan’da yutkundu, “soykırım” kelimesini içinde tuttu. Ama sonraki aylarda, Washington giderek artan bir güvensizlikle izledi Ankara’yı... Ermeni açılımı, gelecek 24 Nisan’a kadar rafa kalkmış olabilir miydi? Ankara, Erivan’la normalleşme adımı atmak ve 1915’te neler yaşandığını açıkça konuşabilmek konusunda gerçekten samimi miydi?</b> <br/><br/>Şimdi, Türkiye ile Ermenistan arasında ilişkilerin geliştirilmesine dair bir protokol hazırlanmış olması, bu sorulardaki kuşkuyu önemli ölçüde gideriyor. İki ülke arasındaki sınırın açılması, düzenli istişareler ve ortak tarih komisyonu yönündeki karar, Ankara’nın “açılım” konusundaki samimiyetine olan güveni arttırıyor. <b><br/><br/>Kuşkusuz, Erivan’la “normal” ilişki sürdürebilen, 1915’te yaşananları Erivan’la konuşabilen bir Ankara, dünyada daha fazla saygı gören bir Ankara olacaktır... Ama bence çok daha önemlisi, devletin bunu yapmakla, kendi Ermeni vatandaşlarının güvenini hak etmek, saygısına mazhar olmak konusunda atacağı dev adımdır... Ki bu da zaten bir “iç barış” adımıdır.</b> <br/><br/>Aynı şekilde, Ankara’nın Irak Kürdistanı ile “normal” ilişki noktasına yaklaşması da, kendi Kürt kompleksini aşabilme yeteneğiyle doğrudan bağlantılı. <br/><br/>1 Eylül Dünya Barış Günü’nde, Diyarbakır’daki mitingde “Onurlu bir barış için el ele” pankartlarının taşınması bu açıdan anlamlıydı. Diyarbakır Belediye Başkanı Osman Baydemir’in “askere sıkılan kurşun bana sıkılsın” diyebilmesi önemliydi. <b><br/><br/>Başlatılan Kürt açılımı, CHP, MHP ve şürekasının muhalefetine bazen takılsa bile, bu uzun soluklu projenin tökezlememesi, yarıda kesilmemesi çok önemli... Açılımın, dünyaya, bölgeye ama en önemlisi de bu memleketin Kürtlerine güven telakki ederek, samimiyeti konusunda kuşku yaratmadan ilerlemesi şart. </b><b><br/><br/>Çözüm karşıtlarının çığırtkanlıkları sürüyor, sürecek de... Yeter ki “yurtta da, cihanda da sulh” isteyenlerin sesi daha kuvvetli çıksın.</b><br/><br/>Ben umutluyum.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7212.htm), [web.archive.org (arşiv bağlantısı)](http://web.archive.org/web/20091107194013/http://taraf.com.tr:80/makale/7212.htm)
# Devlet, DTP ve PKK

*Yasemin Çongar 03.09.2009*

<div class="taraf_structure_2col_1zq">
<div class="margen_n">



 <p>Diyarbakır Milletvekili Aysel Tuğluk’un dün birçok gazetede “barışa yakışmadı” türünden eleştirel yorumlarla aktarılan sözleri üzerine düşünmeliyiz. Tuğluk devlete sesleniyor ve özetle, <b>“Siz PKK ve Öcalan’ı muhatap almazsanız, DTP’nin misyonu buna yetmez”</b> diyordu. Sorunun “DTP üzerinden çözülemeyeceğini, Öcalan’ın ve PKK’nın çözümün parçası haline getirilmesi gerektiğini” söylüyor ve kendi mensubu olduğu siyasi parti ile o partinin temsil ettiği tabanın içinden çıkmış silahlı örgüt arasında adeta bir nüfuz ve beceri kıyaslaması yapıyordu: <b>“DTP’nin gücü bir yere kadar... PKK, sadece silahlı bir güç olarak değerlendirilmemeli. Kitle gücü vardır. Akıllı devlet, Öcalan’ı sürece katar.”</b> <b><br/><br/>Aysel Tuğluk, fikrimi sakınmadan ifade edeceğim için beni bağışlasın... Bence, hakkı ve haksızlığı, aklı ve akılsızlığı, cesaret ve korkaklığı iç içe barındıran sözler bunlar.</b> <br/><br/>Evet, bence, barışı samimiyetle isteyen ve bu konuda gerçekçi davrananlar, bunu açıklıkla dile getiremeseler bile, Tuğluk’un bazı vurgularındaki doğruluk payını teslim edeceklerdir. Evet, PKK, tabanı olmayan marjinal bir silahlı örgüt değildir... Evet, PKK kitle gücüne sahiptir... Evet, PKK ve Öcalan çözümün bir parçası haline gelmelidir... <br/><br/>Ve evet, devlet “akıllı” davranıp bunun yöntemini bulmalıdır. <b><br/><br/>Ama Tuğluk’un konuşması, aynı zamanda ciddi bir zafiyet içeriyor; silahın vesayetini seçmenin iradesinden üstün tutan bir mantık taşıyor; için için kanayan bölgenin parlamentodaki temsilcisi olmanın kıymetini ve sorumluluğunu küçümsüyor.</b> <br/><br/>Ben, Tuğluk’un silahın yerini siyasetin almasını istediğine inanıyorum ve inandığım için de, Kürtlerin önemli bir kesiminin oylarına mazhar olarak Meclis’e giren DTP’yi “misyonu sınırlı ve güçsüz” bir parti olarak göstermesini, bu güçsüzlüğü peşinen kabullenmesini, demokrat, cesur ve akıllı bir siyasetçiye yakıştıramıyorum. <br/><br/>Bu sütunun düzenli okurları biliyorlar... “Devletin kalıcı bir barış için PKK’yı mutlaka muhatap alması gerektiğini, Ankara’nın PKK ile belli zamanlarda temas yürüttüğünü, bu temasların bazen dolaylı, bazen doğrudan olduğunu ama her zaman gizli kalacağını” defalarca yazdım. Zira, <b>geçmişte devletle PKK arasındaki bazı temaslardan haberdarım; bu nevî “gizli görüşmelerin” kaçınılmazlığını üst düzey bürokratlardan dinlemişliğim de var. Ayrıca, Öcalan’ın, görüşlerini avukatları aracılığıyla her hafta kamuoyuna açıklamasına izin verilmesinin bile birtür “muhatap alma” ya da en azından “kulak verme” olduğu kanısındayım</b> ve bunu da yazdım. Dahası, Öcalan’ın “yol haritası” içeren defterlerinin de, PKK mensuplarına ve sempatizanlarına ulaşmasına izin verilmesinin, devlet açısından akıllıca olacağını savundum. <br/><br/>Bütün bu görüşlerimi koruyorum ve yine de Tuğluk’u bir noktada haksız buluyorum. <br/><br/>Savaş konusunda gerçekçi, barış konusunda samimi davranan herkes, “yarın barışacak olan tarafların, bugün savaşmakta olan taraflar olduğunu ve aralarında mutlaka bir diyalog gerektiğini” görüyor. <b>Evet, eğer devlet, PKK’ya silah bıraktırmayı, dağdaki çocukları evlerine döndürmeyi gerçekten istiyorsa, bir yolunu bulup PKK’yla konuşmalıdır; geçmişte konuşmuştur, bence bunu şu anda yapmıyorsa bile, zamanı gelince yine yapacaktır. Ama bu diyalog, özü itibariyle siyaseti değil, silahı ilgilendiren bir diyalogdur; askerîdir, tekniktir, hukukîdir.</b> Devletin, PKK’yı muhatap alma mecburiyetinin sınırları silahla çizilmiş sınırlardır. <br/><br/>Devlet, Kürtçe eğitim ya da Anayasa’daki vatandaşlık tanımı gibi siyasi konularda silahlı bir örgütü muhatap almaz, almamalıdır da. Bu konular siyasetin konularıdır; bunlarda ilerleme sağlamak siyasetçilerin işidir... Silahlı örgütle aynı tabana hitap eden siyasi parti, bu noktada çok önemli bir rol oynayabilir; yeter ki o parti “misyonum buna yetmez” diye görevden kaçmasın. <br/><br/>Ulster sorununun çözümünde Sinn Fein ile İrlanda Cumhuriyetçi Ordusu arasındaki etkileşim, Kürt meselesinin çözümünde DTP ile PKK arasında sağlanması gereken etkileşim için örnek oluşturabilir. <b>Britanya devleti, siyasi konularda Sinn Fein’i açıkça, silahı ilgilendiren konularda ise IRA’yı gizlice muhatap aldı ve Sinn Fein, siyasi açılım sürecinin hiçbir aşamasında görevden kaçmadı, “misyonum yetmez, IRA ile konuşun” deyip silahın vesayetine boyun eğmedi.</b> <br/><br/>Ben, PKK’nın çevresinde, kitle gücünden gelen bir “meşruiyet” algılaması olduğunun farkındayım. Ama şunun da farkındayım: Devlet ve kendi sınırlı kitlesi dışındaki halk kesimleri, PKK’yı, yani hepsi “yasadışı” ve birçoğu da “gayrımeşru” eylemler yapan, sivil ve masum insanları öldürmekten çekinmemiş bir örgütü asla “meşruiyet”le onurlandırmaz. <br/><br/>DTP’liler de, PKK’nın bu şartlarda, “meşru” bir zemine taşınmasının imkansız olduğunu görmeliler bence. Mücadelelerini, PKK’nın değil ama PKK’lıların “meşru siyaset” zeminine çekilmesinde yoğunlaştırmalılar...<b><br/><br/>Silah bırakıp dağdan inmeleri ve bir daha şiddete başvurmamaları halinde PKK’lıların da siyasete girebilmesini savunmak başkadır, silahlarıyla dağda gezen PKK’lılarla siyaset konuşulmasını istemek başka. Birincisi mubahtır; ikincisi abestir.</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7226.htm), [web.archive.org (arşiv bağlantısı)](http://web.archive.org/web/20091217141745/http://taraf.com.tr:80/makale/7226.htm)
# Cheney yargılanmalı

*Yasemin Çongar 04.09.2009*

<div class="taraf_structure_2col_1zq">
<div class="margen_n">



 <p><b>Diyarbakır Cezaevi’nden Ankara Emniyeti’ne, sayısız merkezde, birkaç kuşaktan evladına zulmetmiş bir memlekette işkence literatürüne yabancı kalmıyor insan.</b> Buna rağmen, ABD’de “water boarding” denen uygulamanın ne olduğunu bilmiyordum. Öğrenmek için bir eski ABD askerine kulak verdim geçen hafta. <br/><br/>Bu eski asker, görevi gereği esir düşme riski ve sahip olduğu bilginin değeri yüksek Amerikan subaylarının devam ettiği, kısa adı SERE olan, direnme, kaçma, hayatta kalma tekniklerinin öğretildiği okula gitmiş. Çetin zorluklarla dolu SERE eğitiminin rutin bir parçası olarak, esir düşmesi durumunda direnme tekniklerini öğrenmesi için “water boarding” işkencesine tâbi tutulmuş. <br/><br/>Deneyimini şöyle anlattı: <b><br/><br/>“İki metrelik bir tahtanın üzerine sırt üstü yatırıp ellerimi, ayaklarımı, kafamı oynatamayacak şekilde bağladılar. Tahtanın ayak kısmı, yere 30 derecelik açı yapacak şekilde havaya kalktı. Baş aşağı yatarken ağzımı, burnumu tülbentle sardılar. Gözlerim açıktı. Sonra eğitmenler, yüzüme yukarıdan su akıttılar. Burun deliklerime, ağzıma su dolar gibi oldu. Zamanla doldu da. Nefes almakta zorlandım. Boğulduğum hissine kapıldım. Devam etselerdi boğulurdum.” </b><br/><br/>Aynı asker, “düşmanın eline düşersek, başımıza gelebilecek olanı bilelim diye gösterdiler bize bunu. Yöntemin ABD’li personelce, bu korkunç eğitim seansı dışında asla uygulanmayacağından emindik” dedi ve “uygulamanın kalp krizine yol açma riski yüksek olduğundan, sürekli doktor gözetimindeydik” diye de özellikle vurguladı. <br/><br/>Bu yazının buraya kadarki bölümü, 24 Ocak 2005’te <i>Milliyet</i>’teki sütunumda yer almıştı. <br/><br/>Aradan dörtbuçuk yıl geçti. Şimdi masamda Amerikan Merkezi İstihbarat Teşkilatı’nın gizliliği birkaç gün önce kaldırılan raporu var. CIA Başmüfettişi’nin imzasını taşıyan raporda en çok kullanılan terimlerden biri “water boarding.” <br/><br/>Rapor, Bush döneminde CIA’in “Sıradışı Sorgu Teknikleri” adı altında yürüttüğü uygulamayı ayrıntılı biçimde anlatıyor. <b>“İz bırakmadan mümkün olan en fazla acıyı vermek” esasına dayanan bu uygulamanın amacı, gözaltındaki “terör zanlılarını” konuşturmak. Ancak öyle anlaşılıyor ki, uygulama her zaman esasına sadık kalamamış! Zira en azından 12 kişinin, CIA’in bu teknikleri uyguladığı sorgu odalarından birer ceset olarak çıktığı biliniyor; bu tekniklerin izlerini bedeninde ve ruhunda taşıyanların sayısı ise meçhul.</b> <br/><br/>CIA raporunda, tek tek zanlıların isimleri verilerek yapılanlar anlatılıyor. Silahla korkutmanın ve “konuşmazsan anneni buraya getiririz” ya da “çocuklarını öldürürüz” gibi tehditlerin, Bush dönemindeki CIA sorgularında adeta rutinleştiği anlaşılıyor. Sadece kaba kuvvete dayanan yöntemler değil, raporda tarif edilen bütün bu psikolojik teknikler de, tıpkı evrensel kabulde olduğu gibi, Amerikan İşkence Suçu Yasası’ndaki tarif itibariyle de “işkence” sayılıyor… Velhasıl, <b>CIA Başmüfettişi, bu raporuyla CIA görevlilerinin Amerikan yasalarını çiğneyerek suç işlediğini kuşkuya yer bırakmayacak bir netlikte ortaya koymuş.</b> <br/><br/>Obama yönetimi, bu raporla ilgili “eylem planı”nı, rapor daha kamuoyuna yansımadan açıkladı ve Adalet Bakan Yardımcısı John Durham’ı konuyu soruşturmakla görevlendirdi. Durham’ın amacı, CIA görevlilerinin uyguladığı işkence tekniklerinin Bush yönetimince “özel istisna” kabilinden izin verilmiş uygulamalar mı, yoksa bu “özel istisna” hükümlerini de aşan suçlar mı olduğunu ortaya çıkarmak. <br/><br/>Amerika’da büyük gürültü koparan, çok net cevaplanması gereken soruları siyasetin kucağına bırakan da bu durum. <b><br/><br/>Suçlamalar, amirlerinin emirleri dışına çıkan memurlarla mı sınırlı kalacak?</b> <b><br/><br/>Bir suçu, üstelik alelade bir suçu da değil, bir insanlık suçunu “emir” olduğu için işleyen memur suçlanmayacak mı?</b> <b><br/><br/>Peki, bir suçun, üstelik de bir insanlık suçunun işlenmesini gizli genelgelerle emredenler yargılanmayacak mı?</b> <br/><br/>Başkan Obama göreve geldiği ilk günden itibaren bu soruların muhatabıydı ve ilk cevabı, “ABD işkence yapmayacaktır; bunu geçmişe dönük suçlamalarla değil geleceğe dönük güvencelerle hayata geçireceğiz” olmuştu. Ama söz orada bitmedi. <br/><br/>Ebu Gıreyb Cezaevi’ni denetleyen Emekli Tümgeneral Anthony Taquba’nın <b>“Başkan ve altındakiler sistematik bir işkence rejimi için yetki vermişlerdir”</b> cümlesini içeren raporunu, İnsan Hakları İçin Hekimler Örgütü’nün “Kırık Hayatlar” başlıklı incelemesinde, işkencenin “emir komuta zinciri içinde, en tepeye uzanan bir müsamaha ortamında yapıldığı”nı saptaması izledi… Son olarak da, CIA’in başka söze hacet bırakmayan bu raporu geldi. Yani artık Obama’nın, “geleceğe bakalım” demekle işin içinden çıkamayacağı anlaşıldı. <br/><br/>Ve “water boarding” dahil “sıradışı sorgu teknikleri”ni onayladığını ve bu konuda Başkan Bush’u bizzat ikna ettiğini gizlemeyen eski Başkan Yardımcısı Dick Cheney, televizyona çıkıp Obama’yı “sözünden dönmek”le, “Amerika’yı yeni bir terör saldırısından kurtaran vatanseverlerin adını lekelemek”le suçladı. Cheney, asıl korkusunu da ağzından kaçırıverdi: <b><br/><br/>“Bu soruşturmanın sadece sorgu görevlileriyle sınırlı kalacağını sanmıyorum.”</b> <br/><br/>Şimdi Amerika’nın, yeniden ideallerindeki gibi bir memleket olmasını dileyen Amerikalılar, Cheney’nin haklı çıkmasını istiyor. Sadece emre uyan ya da emirleri aşırı yorumlayan sadık sorgu görevlilerinin soruşturulmasıyla kalmamalı bu iş. İşkenceye “istisnai hallerde göz yumulabileceği” yönünde Beyaz Ev’e rapor veren hukukçular, barolarından atılmalı… Bağlandığı eğik tahtanın üzerinde “boğuluyorum” diye debelenen zanlıların başında “kalp krizi” olasılığına karşı nöbet tutan hekimler meslekten men edilmeli… <br/><br/>Ve işkenceye yeşil ışık yakan genelgelerin baş mimarı olan Cheney ile onun sözünden çıkamayan Bush, bunun hesabını verebilmeli. Dünkü kuvvetli başyazısında <i>New York Times</i>’ın da dediği gibi, <b>“Amerikan devletinin halkına borcudur bu.” </b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/7245.htm), [web.archive.org (arşiv bağlantısı)](http://web.archive.org/web/20090912033321/http://www.taraf.com.tr:80/makale/7245.htm)
# Gölgesinden kurtarılan hikayeci

*Yasemin Çongar 05.09.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Az, çok mudur sahiden? Basit, her zaman iyi midir? Sessizliğin sesi her daim gür mü çıkar? Söz gümüş ise, sükût illâ ki altın mıdır? <br/><br/>Belki bazen öyledir. Ama bazen de, nicedir bastırılmış bir haykırışa, hayatın karmaşasına, içimizin kalabalığına, doymak bilmez iştahlarımıza teslim olmak isteriz; bazen bağırmak, çağlamak, çoğalmak, çoğaltmak isteriz. <b><br/><br/>Hançeri aniden saplayıp çıkarmakla yavaşça sokup kanırta kanata oynatmak arasında, bir yere çabucak varmakla sürekli seyahat etmek arasında, sevişmeden boşalmakla boşalmadan sevişmek arasında, çok konuşup bir şey söylememekle susarak çok şey anlatmak arasında bir tercihiniz var mı sizin?</b> Hangisini tercih eden yazarları seviyorsunuz? Hem, seçenekleriniz neden sadece bunlar olsun ki...<b> <br/><br/><br/>Kelimeler kifâyetsiz kalınca</b> <br/><br/>Edward Said, <b>“Dünya, Metin ve Eleştiri”</b> başlıklı denemesinde, kelimelerin şehvetine kolayca kapılanları değil ama kelimeleri kifâyetsiz bulan, nispeten sessiz yazarları anlamamıza yardım eder:<b> <br/><br/>“Kelimeler, konuşan tarafla işiten tarafın varlığını birbirine hatırlatır ama karşılıklı bir anlayış ifade etmezler. Her cümle, niyet ile iletişim arasına takoz koymaktadır sanki. Özünde sözel bir niyet olan konuşma isteği, kelimelerin kifâyetsiz ya da namevcut olduğu gerçeğine toslayacaktır er geç.”</b> <br/><br/>Kelimelerin kifâyetsiz olduğunu kabullenen ya da kabullenmişçesine yazanların, Mies van der Rohe’nin mimarîdeki tercihini edebiyata taşıyan “minimalistler” olduğu düşünülür ekseriya. İletişimsizliği anlatmak adına susan ya da karakterini susturan birçok meslektaşı gibi, Amerikalı hikâyeci Raymond Carver’a da yapışmış bir yaftadır bu. Ya da yaftaydı... Ağustos ortasında her şey değişti.<b> <br/><br/><br/>“Gir, çık, oyalanma, devam et”</b> <br/><br/>Ağustos ortasında, Carver’ın <b><i>What We Talk About When We Talk About Love</i></b> adlı hikâye kitabı yeniden doğdu... Bağışlarla ayakta duran ve kâr amacı gütmeyen <b>Library of America</b> Yayınevi, usta hikâyecinin toplu eserleri arasında, ilk kez 1982’de yayımlanan, Türkçesi ise <b><i>Aşktan Sözettiğimizde Sözünü Ettiklerimiz</i></b> başlığı ve Zafer Aracagök’ün çevirisiyle 1994’te İletişim’den çıkan bu muhteşem kitaba da yer verdi. <br/><br/>Ve Amerika, hikâyeleri gibi, elli yaşında akciğer kanseriyle sonlanan kısa ömrünü de, “hayat parolam” dediği “Gir, çık, oyalanma, devam et” kuralına uydurmuş görünen bu sevgili yazarını aslında hiç tanımadığını anladı. <br/><br/>Bu kez, <b><i>Beginners</i></b> (Yeni Başlayanlar) adıyla yayımlanmıştı <b><i>Aştan Sözettiğimizde Sözünü Ettiklerimiz</i></b> ve kitaptaki on yedi hikâye, yer yer tanınmayacak kadar değişmişti. Kelimeleri kifâyetsiz bulup susan, hançeri saplayıp bırakan o “sessiz” Carver gitmiş, nispeten kalabalık, nispeten çağlayan, nispeten “çok” bir Carver gelmişti. Yazar, hikâyelerinin bu yeni haliyle, “minimalist”değil, olsa olsa “hümanist” sayılabilirdi. <b><br/><br/><br/>Editöründen ustasına doğru <br/><br/>“Raymond Carver’ın hayatta, sanatta ve hatta ölümdeki ruh ikizi, ustası ve ortağı Anton Çehov’du.”</b> Amerikalı retorik profesörü William Stull’ın, Carver hakkında yazdığı biyografik deneme bu cümleyle başlar. Carver’la Çehov arasındaki hayatî ve edebî bağın ilk ilmekleri, ikisinin de yoksul bir aileden gelmeleri, azamî hızla yazarak para kazanmaya mecbur olmaları ve bu sayede kısa hikâyeye yönelmeleriyle atılmıştır... Bu bağı kuvvetlendiren ise, Çehov’un insanın hallerini, ilişkilerini ve, evet, iletişimsizliklerini anlatma ustalığına hayranlık duyan Carver’ın, Rus yazarın yaptığını, yaklaşık yetmiş beş yıl sonrasının Amerikasında yapmayı denemesi ve, bence, büyük ölçüde de başarmasıdır. <b>Sherwood Anderson ve Ernest Hemingway’le birlikte Amerikan edebiyatının üç büyük hikâyecisinden biridir Carver ve Çehov’u belki de hiç okumamış yüz binlerce Amerikalının, çevresine ve kendisine daha bir “gören” gözlerle bakmasında muazzam payı vardır. <i><br/><br/>Beginners</i></b> ise, sadece Amerikalılara değil, bence bütün dillerdeki okurlara yeni bir Carver hediye ediyor. Yazarı, bunca yıl gölgede kalmış mimikleri, kırışıklıkları, varlıklarıyla onu belki de daha gerçek kılan “hataları” ile birlikte sunuyor bize.<b><i> <br/><br/>Aşktan Sözettiğimizde Sözünü Ettiklerimiz</i></b>’in bu yeni, yani aslında eski, aslında “asıl” hali, Alfred A. Knopf Yayınevi’ndeki editörü Gordon Lish’ten kurtarıyor hikâyeciyi ve ustası Çehov’a, belki de daha önce hiç olmadığı kadar yakınlaştırıyor.<b> <br/><br/><br/>“Ne olursa olsun seni seviyorum” </b><br/><br/>Carver’ı okuyan, seven ve İngilizce bilen herkes, <b><i>Beginners</i></b>’ı okumalı bence; İletişim Yayınevi de mümkünse buradaki on yedi hikâyeyi, asıl halleriyle çevirtip basmalı.<b> <br/><br/>Lish’in, Carver’ı, herhalde 1980’ler Amerikasının kitap piyasasına daha uygun kılmak amacıyla, ne denli kesip biçtiğini görmek hayrete düşürüyor insanı. Hayatının büyük bölümünde alkolizmle mücadele eden, sağlık ve geçim sorunlarından birtürlü kurtulamayan Carver’ın, bu müdahaleleri memnuniyetle değil, mecburiyetten kabullendiğini düşündürüyor.</b> <br/><br/>Carver’ın, Knopf’tan ve dolayısıyla Lish’ten ayrıldıktan sonra, daha önce sanıldığı gibi üslûp değiştirerek nispeten daha “çok” yazmaya başlamadığını, aslında baştan itibaren “az” ile “çok” arasında farklı bir denge aradığını kavrıyorsunuz. Meselâ, derlemenin son hikâyesi olan <b>“Bir şey daha,”</b> her iki versiyonuyla okunduğunda, karşınızda bir yazarla editörü değil, adetâ iki ayrı yazar olduğunu hissettiriyor. <br/><br/>Lish, hikâyenin sonunda, karısı Maxine tarafından evden kovulan sarhoş L.D.’nin ayrılma sahnesini üç cümleye indirmiş nitekim. L.D. çıkarken “Tek bir şey daha söylemek istiyorum” diyor karısına. “Ama sonra,” diye yazıyor Lish, “söylemek istediği şeyin ne olabileceğini düşünemedi.” <br/><br/>Siz bir de, Carver’ın yazdığı ayrılık sahnesini okuyun. Orada, L.D’nin Maxine’e, “Tek bir şey daha söylemek istiyorum” dedikten sonra devam ettiğini göreceksiniz: <b>“Dinle beni. Hatırla bunu. Seni seviyorum. Ne olursa olsun seni seviyorum.”</b> <br/><br/>Ve karısının <b>“Sen buna sevmek mi diyorsun, aşk bu mu”</b> diye soran derin gözlerini uzun bir süre kendinde tutmadan kapıyı kapatmadığını... <br/><br/>Hikâyenin aslından anlayacaksınız ki kelimelerin kifâyetsizliğini de kelimelerle anlatabiliyor iyi yazarlar. Bazı “iyi” editörler ise susturuveriyor onları; “az”ın her zaman “çok” olduğundan eminler zira.<b> <br/><br/><br/><font size="4">ÂLEMİN RAFLARINDAN SEÇMECE <br/></font><br/>•</b> <b>FRANSA <br/><br/>Alain Finkielkraut,</b> <b><i>Un cœur intelligent </i></b>(Akıllı bir yürek), Stock / Flammarion.<b> <br/><br/>“Çünkü yüreğin bilgelikle dolacak, zevk alacaksın bilgiden. Sağgörü sana bekçilik edecek ve akıl seni koruyacak...”</b> <br/><br/>Rab, kendisinden akıllı bir yürek dileyen Kral Süleyman’a böyle demektedir. <br/><br/>Fransız filozof Alain Finkelkraut, <b><i>Tevrat</i></b>’ ta Süleyman’ın Meselleri’ndeki bu bölüme dikkatini çekenin Hannah Arendt olduğunu söylüyor ve <b>“belki de”</b> diyor, <b>“edebiyat yüreğimizi akıllı kılmak için çeyiz bırakıldı bize.”</b> <br/><br/>Akıllı bir yürek’te, “başkalarının hikâyelerinin aslında bizim hikâyelerimiz olduğunu anlama serüveni” de diyebileceğimiz edebiyatın, bize, kendimizi ve başkalarını tanımakta nasıl yardımcı olduğunun, yüreklerimizi nasıl yol gösterici, koruyucu ve zevk veren bir bilgelikle doldurduğunun izini dokuz kitap üzerinden sürüyor Finkelkraut. Bu keşifte, Finkelkraut’a, incelediği dokuz kitabı kaleme alan <b>Milan Kundera, Vassili Grossman, Sebastian Haffner, Albert Camus, Philip Roth, Joseph Conrad, Fyodor Dostoyevski, Henry James</b> ve<b> Karen Blixen</b> rehberlik ediyor. <b><br/><br/><br/>•</b> <b>ALMANYA <br/><br/>Marion Müller</b>, <b><i>Fussball als Paradoxon der Moderne</i></b> (Modernitenin bir Paradoksu olarak Futbol), VS Verlag. <br/><br/>Biefeld Üniversitesi’nden Marion Müller, kitabına <b>“Profesyonel futbolda etnik, ulusal ve cinsel farklılıkların önemi”</b> alt başlığını koymuş. Velhâsıl, modernitenin ırk, ulus ve cinsiyete bakışını futbolun aynasında seyreden bir sosyolog var karşımızda. Seyrine sorularla başlıyor:<b> <br/><br/>“Franz Beckenbauer’in, ‘doğuştan bir Afrikalı gibi esnek bir vücut yapısına sahip olduğu’ söylenince kızmasını neden kimse yadırgamadı? Bundesliga’yı izlerken yabancı rejimlerin varlığını nasıl bu kadar açıkça görebiliyoruz? Ve niye, kadınlarla erkeklerin birlikte futbol oynaması fikri bu kadar saçma geliyor bize?”</b> <br/><br/>Eğer siz de, benim gibi, adalıların ilk onbire giremediği İngiliz takımlarına, üç büyüklerin birer “ırklar, diller, kıtalar cümbüşü” halindeki kadrolarına ya da bir başka ülkede “milli” olabilmek uğruna uyruğunu değiştirenlere bakıp, günümüz futbolunu “küreselleşmenin uç noktası” sayıyorsanız, modernitenin yapıtaşı olan ayrımcılığın Bundesliga’ya ve aslında bütün futbol diyarlarına hâlâ hâkim olduğunu savunan bu kitaba bir göz atmalısınız.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/7260.htm), [web.archive.org (arşiv bağlantısı)](http://web.archive.org/web/20090912214328/http://www.taraf.com.tr:80/makale/7260.htm)
# Ekimde dönebilirler

*Yasemin Çongar 08.09.2009*

<div class="taraf_structure_2col_1zq">
<div class="margen_n">



 <p>Eski CHP yöneticisi, araştırmacı Tarhan Erdem dünkü Akşam’da, Kürt meselesinin demokratik çözüme kavuşturulması sürecinin başlangıç ve bitiş çizgilerini çizmişti: <br/><br/>“İlk hedef, Kürtlerin güven duymaya başlamasıdır. Son hedef, yönetim sistemimizin değişmesidir.” <br/><br/>Erdem haklı... <b>Açılımın başarılı olmasının ilk koşulu, Kürtlerin devlete olan güvensizliklerini aşmaya başlamaları ise, açılımın varacağı nihai yer de Kürtlerle devlet arasındaki güven ilişkisini kalıcı kılacak bir düzene geçilmesidir.</b> <br/><br/>Başlangıç için gerekli zihniyet değişikliğinin ve bununla uyumlu bir dilin devlete egemen olmaya başladığını yavaş yavaş görüyoruz. <br/><br/>Erdem’in “yönetim sistemimizin değişmesi” diye özetlediği ancak ayrıntılandırmadığı son aşama ise bence anayasal vatandaşlık, Kürtçe eğitim, adem-i merkeziyetçilik yönünde bir yerel yönetimler reformu gibi özünde hiç de radikal olmayan, bölücü değil aksine birleştirici nitelikli adımlarla er geç sağlanacak.<b> <br/><br/><br/>MİT ve “örtülü süreç”</b> <br/><br/>Başıyla sonu böyle tarif edilen süreç daha ziyade, kamuoyunun gözü önünde gerçekleşen tartışmalarla; üslup, uygulama ve yasa değişiklikleriyle; nihayetinde de yeni, demokratik, sivil bir Anayasa’nın kabulüyle hayata geçirilecek. <br/><br/>Velhasıl, şeffaf ve özü itibariyle siyasi bir süreç bu. Ama Kürt meselesinde demokratik çözüm arayışının, en az bunun kadar önemli bir kulvarı daha var.<b> <br/><br/>O kulvar, birinciden farklı olarak, “şeffaf” değil “örtülü” bir süreçte gerçekleştirilen diyalogları, hazırlıkları, karar ve uygulamaları içeriyor. O kulvarda, tabii yine siyasi iradeye dayanan ama özü itibariyle “askeri, teknik, hukuki” bir süreç işliyor.</b> <br/><br/>AKP hükümetinin “demokratik açılım” diye adlandırdığı çalışmanın arka planında işte böyle bir “örtülü süreç” var. <b>Ve bu “örtülü süreç” aylardır gizlice ilerliyor... Kandil’den dönüşün yolu, başta Milli İstihbarat Teşkilatı olmak üzere çeşitli devlet birimlerinin katkısıyla döşeniyor. </b><br/><br/>Bu çalışma, PKK ile devlet arasında, “dağdan iniş, silah bırakma ve eve dönüş” konularıyla sınırlı doğrudan veya dolaylı bir iletişimi zorunlu kılıyor. <br/><br/>Benzer çalışmaları daha önce yürütmüş ülkelerde olduğu gibi, bizde de bu sürecin “örtülü” kalması, içerdiği hazırlık ve müzakerelerin gizli yürütülmesi, sorulunca da yürütüldüğünün inkar edilmesi kaçınılmaz bir gereklilik. <br/><br/>Bu “örtülü sürecin” kendine özgü bir diğer yönü ise, Kandil’deki PKK’lıların evlerine döndürülmesi hedefinin “uluslararası” niteliğinden kaynaklanıyor. Suriye, Irak, İran, ABD ve bir dizi Avrupa ülkesinin işbirliğine ihtiyaç var. 150-200 kadar PKK liderinin silah bıraktıktan sonra Avrupa ülkelerine gönderilmesinin ilgili başkentlerle görüşülmesi ve 1200 civarındaki Suriye kökenli PKK’lıya, dağdan inmeleri karşılığında nüfus kağıdı verilmesi için Şam’ı ikna etmek bu çabanın parçası... Bağdat, Erbil ve Washington’daki yetkililerin, Kandil’in “PKK yurdu” olmaktan çıkarılması için ortak tavır sergilemesi de keza... <br/><br/>Ve “örtülü süreç” kapsamında, bütün bu konularda siyasiler ve teknokratlar düzeyinde temaslar yapıldı, yapılıyor.<b> <br/><br/><br/>“Dağdan in, evine git”</b> <br/><br/>İçişleri Bakanı Beşir Atalay “demokratik açılım” kapsamındaki ilk somut önerilerin, Meclis çatısı altında açıklanacağını söyledi. Yeni yasama yılının 1 ekimde başlaması ardından, Kürtlerin kendilerini makbul ve eşit hissetmesini sağlama amaçlı uygulamalar için start verilmesini bekleyebiliriz. <br/><br/>Dahası, <b>Ankara’da, ekimde sadece şeffaf sürecin değil, örtülü sürecin de ilk sonuçlarını vereceği umudu var. Hatta, “eve dönüş”ün bir ay kadar sonra, sessiz sedasız başlayacağını düşünenlere bile rastlamak mümkün. <br/><br/>Bu, ziyadesiyle iyimser bir beklenti olabilir... Ama işin, sancılı bir yasama çalışmasına havale edilmeksizin kotarılması halinde, fiili sonucun hızla alınması büsbütün imkansız değil.</b> <br/><br/>Ankara, şunu iyi biliyor; 2000’lerin başında iki bin civarında PKK’lı silah bıraktı, dağdan indi, evine döndü. <br/><br/>Şimdi, onur kırıcı ön koşulları ve ara istasyonları olmayan benzer bir hareketin başlaması sağlanabilirse, demokratik açılımların da daha hızlı ve daha kapsayıcı bir şekilde hayata geçmesi mümkün olur. <br/><br/>Sürecin siyasi kulvarı ile teknik kulvarında eşzamanlı ilerleme bir sinerji oluşturunca, barışın başka bahara kalması bile önlenebilir belki.<b> <br/><br/><br/>DTP’yi kapatırlarsa...</b> <br/><br/>Tabii, çıkarını barışta değil savaşta görenlerin, her iki kulvardaki adımları çelmeleme çabası sürecektir. Bu açıdan, DTP’nin ne yapacağı ve DTP’ye ne yapılacağı belirleyici olacak.<b> <br/><br/>Bir yandan, “demokratik açılım,” diğer yandan “eve dönüş” için düğmeye basan Ankara’ya sırtını dönmek yerine, hükümet yetkililerini samimi, cesur, kararlı davranmaya zorlayacak şekilde, barışın dilini konuşan, silahların susmasına dönük yapıcı mesajlar veren bir DTP, başta Kürtler olmak üzere bu memleketin bütün insanlarına hizmet etmiş, demokratik bir geleceğin kurulmasına katkıda bulunmuş olur...</b> <br/><br/>DTP, aksini yapar, siyasi sorumluluğu sırtından atar, çatışmacı bir dilde ısrarcı olursa seçmenine ve halkına haksızlık etmiş olacaktır. Böyle bir tutum, barışı istemeyen “derin” güçlerin de işine gelir kuşkusuz. <br/><br/>DTP’yi kapatma talebinin Anayasa Mahkemesi’nde görüşülmesinin gecikmesi, Ankara’daki “barış” yanlılarının tercihine uygun. <br/><br/>Ama Ankara’da “savaş” yanlıları da var ve onlar, DTP kapatılırsa barışın başka bahara kalacağını iyi biliyorlar. DTP kolu yargıya da uzanan bu “derin” güçlerin işini kolaylaştırmamalı.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/7297.htm), [web.archive.org (arşiv bağlantısı)](http://web.archive.org/web/20091217141324/http://www.taraf.com.tr:80/makale/7297.htm)
# Meclis’teki sefalet

*Yasemin Çongar 09.09.2009*

<div class="taraf_structure_2col_1zq">
<div class="margen_n">



 <p>Avrupa Birliği’nin “kalbinde” yıllarını geçirmiş ve Türkiye’nin tam üyeliği için çalışan üst düzey bir bürokrat arkadaşımla sohbet ediyorduk. “Avrupa Birliği’ne girmek istiyoruz ama” dedi, “Avrupa’daki partilerin burada bir karşılığı yok. Meclis’te sol yok, Sosyalistler yok, Yeşiller yok. Avrupa’daki bu güçlü grupların ortak olabilecekleri hemen hiçbir oluşum, sadece Meclis’te değil, genel olarak Türk siyasetinde de namevcut.” <br/><br/>Arkadaşım haklı... <b><br/><br/>Bugünkü Meclis’te, bırakın “sol” parti aramayı, “sol” düşünceye sahip vekil sayısı iki elin parmaklarını geçer mi, ondan bile emin değilim. AKP sıralarından birkaç kişi, CHP ve DTP’den bir iki kişi... bir de Ufuk Uras... Alın size, Türkiye’de “parlamenter sol”un toplam nüfusu! </b><br/><br/>Genelde, toplumun geniş kesimlerinin eşitlik, refah ve özgürlük taleplerini, değişim yanlısı ve enternasyonalist bir bakış açısıyla temsil eden sosyal demokrat partilerin buluştuğu Sosyalist Enternasyonal’in üyesi CHP, bu niteliklerin hiçbirini taşımıyor; tam tersine, statükocu, milliyetçi, anti-demokrat ve elitist bir çizgide siyaset yapıyor. <b><br/><br/>CHP’yi yıllardır “topun ağzında” tutan Sosyalist Enternasyonal’in “ihraç” kararı vermemesinde , “Türkiye’den gruba alınabilecek alternatif bir parti yok, CHP’yi de ihraç edersek Türkiye’yi dışlamış oluruz” düşüncesi belirleyici.</b> <br/><br/>2004’te kurulan ve Avrupa’daki sosyalist ve komünist partileri buluşturan Avrupa Solu Partisi’nin Türkiye’den tek üyesi olan ÖDP’nin toplumsal nüfuzu ise ziyadesiyle sınırlı. <b><br/><br/>İşin ironik yanı, Avrupa’daki Hıristiyan Demokrat ve muhafazakâr partileri biraraya getiren Avrupa Halk Partisi’ne “gözlemci” statüsüyle katılan AKP’nin, “Müslüman Demokrat” kimliğiyle yine de en “Avrupalı,” Avrupa’daki merkez sağ ile, hatta bazı açılardan da, Avrupa sosyal demokratları ile en “uyumlu” parti olması.Ama tabii, parti içi demokrasiyi bir “Avrupalılık” kriteri saydığınız anda, AKP de tepetaklak olmaya, Avrupa’nın kapısında beklemeye mahkûm.</b> <br/><br/>Yine, MHP’nin de Avrupa’da kendine “ortak” bulamayacağı açık. Evet, Avusturya Özgürlük Partisi, Fransa’da Le Pen’in Ulusal Cephesi, İtalyan Kuzey Ligası, İspanyol Alternativi ve Bulgaristan’daki Ataka hareketi benzeri aşırı sağ, ırkçı yapılanmalar Avrupa’da da var... <br/><br/>Ama her ne kadar, aralarında temel bir ideolojik benzeşme olsa da, hemen hepsi “Türk ve Müslüman düşmanlığı” yapan bu oluşumların yanına MHP’nin katılması haliyle imkânsız. <br/><br/>DTP ise, CHP ve MHP’ye benzer şekilde, Türkiye’nin tümüne hitap etme iddiasına sahip bir parti gibi davranmadı hiç; Kürt milliyetçiliğinin dar sınırlarını aşamadığı sürece de, bölgedeki gücünün ötesine geçen bir merkezî ve uluslararası siyaset iddiasını taşıyabilmesi çok zor. <b><br/><br/>Avrupa Birliği’ne “uyum” meselesini, sadece yasaların, mevzuatın, bürokratik yapının değil, siyasi zihniyet ve pratiğin de Avrupa kriterleriyle uyumlu kılınması olarak anladığınızda, oradaki parti yapıları ve kimlikleri ile buradakiler arasındaki uçurumun önemini daha iyi kavrıyorsunuz.</b> <br/><br/>Avrupa Birliği ile aramızda siyasi partiler bazında tam bir muâdele olmaması, Avrupa’ya siyasi uyumumuzu güçleştiren bir faktör... Ama bence, daha vahimi, böyle bir muâdelenin gerektirdiği çok renkliliğin Türkiye’de eksik olmasının yarattığı siyasi sefalet... <b><br/><br/>Bence, en “Avrupacı” ve her şeye rağmen en “Avrupalı” partimiz olan AKP’nin yalnızlığı da, bu sefaletin Türkiye’ye yüklerinden biri... Memleketin en önemli sorunu olan Kürt meselesine demokratik çözüm getirme iddiasıyla yola çıktığında, AKP’ye verilen siyasi tepkiler, bu sefaletin, bu yalnızlığın somut bedelini de göstermiyor mu bize?</b> <br/><br/>Kendisini birinci derecede ilgilendiren, bu denli kritik bir konuda “muhatap değiliz” diyebilen DTP üyeleri mevcutken... <br/>AKP’nin “Kürt açılımı” planını, daha demokratik, daha kapsayıcı, daha ileri noktalara taşımak için sesini yükseltebilecek tek bir sol parti bile ortada yokken... <b><br/><br/>Bu ülkede akan kanı durdurma şansı taşıyan bir projeye “bu yolda yoldaş olmam” diye sırtını çevirebilen Deniz Baykal gibi vicdansız ve sorumsuz bir siyasetçi, “Sosyalist Enternasyonal” üyesi yegâne partimizin başındayken...</b> <br/><br/>MHP, “PKK uzantıları Meclis’teyken kapalı oturuma gelmeyiz” diyerek bu ülkede daha fazla kan akmasını kışkırtan bir söylemi bugün hâlâ seçmenlerine reva görürken... <br/><br/>Ve Türkiye’nin partileşmiş siyasetindeki manzara-i umumiye bundan ibaretken... <b><br/><br/>Siz de kendinizi biraz yalnız ve üzgün hissetmiyor musunuz?</b>   <b><br/><br/><br/><font size="3">Hamiş: Avrupa’da Sol</font></b> <br/><br/>Bu moral bozucu yazının ardından <br/><br/>“iyi gider” diye düşündüğüm bir tavsiyem olacak size. <br/><br/>Rosa Luxemburg Vakfı’nın İngilizce ve Almanca olarak yayımladığı <b><i>Avrupa’da Sol: Norveç ile Türkiye arasında Siyasi Partiler ve Parti İttifakları</i></b> başlıklı kitabı, internet üzerinden okumanız mümkün. <br/><br/>22 ülkedeki güncel sol arayışları inceleyen kitapta, Türkiye ile ilgili bölümü kaleme alan Cem Sey’in ÖDP’ye ilişkin röportaj ve analizleri de var. <b><br/><br/>Sey, Türkiye’de “sol”u en fazla zorlayan iki konudan birinin milliyetçilik olduğunu, bu zorlanmanın en önemli tezahürünün ise Kürt meselesinde görüldüğünü yazmış.</b> <br/><br/>Sey’e göre, “sol” u zorlayan ikinci konu da “sol liberalizm.” <b><br/><br/>“Sol liberallerin <i>Taraf</i> etrafında toplanmaya başladığını” yazıyor Sey ve bu grubun asıl meselesinin “demokratikleşme, siyaset üzerinde tekel kurmuş elitlerin iktidardan uzaklaştırılması, ordunun sivil denetim altına alınması, derin devlet yapılanmalarının ortadan kaldırılması olduğunu” savunuyor.</b> <br/><br/>Sey, “<i>Taraf</i> çevresindeki sol liberallerin, Kürt meselesinde siyasi çözüm yanlısı olduklarını, Avrupa Birliği üyeliğini demokratikleşme adına savunduklarını ve bu alandaki ilerlemelere yoğunlaşarak, kapitalist ekonomik sistemle mücadeleyi ertelediklerini” söylüyor. <br/><br/>Benden aktarması... Yorumu size kalmış.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7311.htm), [web.archive.org (arşiv bağlantısı)](http://web.archive.org/web/20090914153731/http://taraf.com.tr:80/makale/7311.htm)
# Batı’da sel, Doğu’da kan

*Yasemin Çongar 10.09.2009*

<div class="taraf_structure_2col_1zq">
<div class="margen_n">



 <p>Çevre Bakanı Veysel Eroğlu’nun konuşmasını dinlerken, herhalde devlet, kiraya verdiği <i>Savarona</i>’yı geri isteyecek ve İstanbul’un o güzelim kedilerini, köpeklerini çifter çifter yata bindirip Akdeniz’e doğru yola çıkaracak diye düşünebilirdiniz. <b><br/><br/>“Bu hakikaten bir tufan belirtisidir,” diyordu Eroğlu, “buna ne Türkiye’de ne Amerika’da ne de hiçbir yerde alınacak önlem yoktur.” </b><b><br/><br/>Şaka gibiydi...</b> <br/><br/>Tekirdağ ve İstanbul’da sular altında son bulan hayatların hazin hikâyelerinden bîhaber olsaydınız, Eroğlu’nun sözlerine gülebilirdiniz belki. <br/><br/>Meteorolojinin, yağacağını günler öncesinden bildirdiği ama Ankara’daki hükümetin de, İstanbul’daki belediyenin de, önlem alması için vatandaşı uyarmaya hiç zahmet etmediği şiddetli yağmurdan bir nevî <br/><br/>Nuh tufanıymışçasına bahsedip, “bunun önlemi yoktur” diyen bir Çevre Bakanı’nı ciddiye almak zordu zira. <br/><br/>Aynı Çevre Bakanı’nın aynı konuşmada, “Ne zaman dere yatağı işgal edilirse, yatak, işgal edilen alanı belli bir süre sonra da olsa geri alır. Bu tabiatın kuralıdır’’ demesiyse işin cabasıydı gerçekten. <b><br/><br/>Demek ki, tabiat çok da büyük bir sürpriz yapmamış, kuralına uygun davranmıştı aslında...</b> <br/><br/>Nitekim yine Eroğlu, “Bundan sonra, devletin mülkiyetindeki alanlardan başlayarak işgal edilen dere yataklarının belediyenin de yardımıyla boşaltılması gerektiğini” söylüyordu. <b><br/><br/>Demek ki alınabilecek bir önlem vardı; hükümet ve belediye, dere yataklarına tecavüz edilmesine müsamaha göstermese, felaket bu boyutta olmayabilir, onca insan ölmeyebilirdi...</b> <br/><br/>Eroğlu, her cümlesi bir önceki cümlesindeki iddiayı çürüterek ilerleyen bu açıklamasını, yedi küsur yıldır hükümeti, onbeş küsur yıldır da İstanbul Büyükşehir Belediyesi’ni elinde tutan siyasi partinin mensubu olarak yaptığının farkındaydı kuşkusuz. <br/><br/>Dolayısıyla, o dere yataklarının işgalinde birinci derecede sorumluluk taşıdığını da biliyor olmalıydı... <b><br/><br/>Tıpkı dün sabah, sel suları altında kalan belediye otobüsü görüntülerinin kapladığı ekranlarda boy gösterip afetzede İstanbul halkıyla alay edercesine “bunlar sizin tedbirsizliğinizin sonucu” diyebilen Büyükşehir Belediye Başkanı Kadir Topbaş gibi, Eroğlu da, ölümlerin şiddetli yağıştan ziyade şiddetli ihmalin sonucu olduğunu bence anlıyor ama itiraf edemiyordu.</b> <br/><br/>Bugünkü manşetimiz, hükümetin ve belediyenin “seksen yılın en şiddetli yağışı”na mâl ettiği felaketi, “seksen yılın en şiddetli ihmali”ne mâl ediyor. <br/><br/>Dün yazıişlerinde, birinci sayfayı hazırlarken bir başka manşet önerisi üzerinde daha durduk. <br/><br/>Doğrusu, “kötü” bir yazıişleri toplantısıydı. <br/><br/>Çünkü masamızda sadece “ölüm” vardı. <br/><br/>Batı’da sel, Doğu’da kan... <br/><br/>Her yerde ölüm... <br/><br/>Bir “ölüm parantezi”nde yaşadığımızı düşündürüyordu önümüzdeki haber listesi... <b><br/><br/>Doğu’da, çeyrek yüzyıldır olduğu gibi, asker üniformalı çocuklarla gerilla kıyafetli çocuklar birbirini öldürüyordu.</b> <b><br/><br/>Ya da cumhuriyet tarihi boyunca, Kürt meselesini, değil çözmek, uygulamalarıyla büsbütün derinleştirmiş bir devlet, Türküyle Kürdüyle kendi çocuklarını öldürmeye devam ediyordu.</b> <br/><br/>Batı’da, dere yataklarının işgaline göz yuman, kaçak yapılaşmaya aldırmayan, nereye ne kadar yağacağı önceden belli olan yağmura karşı alınabilecek önlemler konusunda hiçbir uyarıda bulunmayan devlet, kendi çocuklarını sel sularında boğuyordu. <b><br/><br/>“Ölüm parantezi” bugüne uygun bir manşetti aslında...</b> <b><br/><br/>Ama bu parantezi kırma çabasını da görmezden gelmek istemedik; hükümetin Doğu’daki kanı durdurmak için başlattığı açılımı yok sayamadık.</b> <br/><br/>Önceki gün Eruh’ta şehit düşen Yusuf Ulaş’ın babası, oğlunun cenaze töreninde, “Cumhurbaşkanı Gül ve Başbakan Erdoğan’ın başlattığı Kürt açılımını herkesin desteklemesini bekliyoruz” diyebiliyorduysa eğer, bize düşen de bu çağrıya katılmaktı.<br/><br/>Gökyüzünün defalarca kırıldığı korkunç bir gecenin ve hazin haberlerle dolu bir günün ardından, İstanbul’un, koyu gri bulutları yavaşça başından atıp yeniden pembe bir ufuk çizgisine bakmaya başladığı yorgun akşam saatlerinde, biz de gözlerimizi, devletin çocuklarını artık öldürmeyeceği bir geleceğe çevirmek istedik.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7322.htm), [web.archive.org (arşiv bağlantısı)](http://web.archive.org/web/20091005024647/http://taraf.com.tr:80/makale/7322.htm)
# Her ‘ben’ biraz ötekidir

*Yasemin Çongar 12.09.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Bir “yaz mevsimi”ni anlatıyor kitap. <br/><br/>Üç sıcak ay’ı değil ama... otuzlu yaşlarda, yani hayatının yazındaki bir adamı anlatıyor. <br/><br/>Adı üstünde, <b><i>Summertime</i></b>... Ve bu başlık, başlı başına bir ironi oluşturuyor. <br/><br/>Zira kahramanımız, merhum romancı John Coetzee’nin, 1970’li yıllarda yolu onunla kesişenlerin anlatımlarıyla çizilen portresi, hayatının “yazındaki” bir adamı akla getirmiyor hiç; yazla özdeş bir sıcaklık, bir tat, bir tebessüm yok bu portrede. <br/><br/>Aksine, yaşlanmadan önce ihtiyarlamış ya da zaten hiçbir zaman genç olmamış bir adamla tanıştırıyor bizi <b><i>Summertime</i></b>.Kitap, <b>“İş, gülmeye gelince sınıfın sonuncusuydu”</b> diyor John Coetzee için, <b>“hüzünlü bir adam: dünya onu böyle görüyor olmalıydı, tabii eğer görüyorduysa. Hüzünlü bir adam; ıslak bir battaniye; çamura saplanmış bir sopa.”</b> <br/><br/>O yıllardaki sevgilisi, Julia adlı bir kadın, “hiçbir seksüel mevcudiyete sahip değildi” diye anlatıyor Coetzee’yi, “hayvanî yanı hiç gelişmemişti.” <br/><br/>Bir yandan roman yazarken bir yandan da İngilizce öğretmenliği yapan Coetzee’nin, özel ilgi gösterdiği yetenekli bir öğrencinin annesi, sonradan “o bir hiçti, varlığı rahatsızlık vericiydi, utandırıcıydı” diye hatırlıyor çocuğunun öğretmenini. <br/><br/>Kitabın bence en sakin, en duru, en acıtıcı bölümleri olan baba-oğul sahnelerinde ise, Coetzee’nin de, yaşlı babası kadar renksiz, onun kadar “hayatının kışına yakın” olduğunu hissediyoruz:<b> “Cumartesileri Newlands stadının tribünleri onlarla dolardı; hayatlarının alacakaranlığını yaşayan, yalnızlık utanç verici bir hastalıkmışçasına içlerine kapanmış, gri gabardin pardösüleri içinde yapayalnız adamlarla...” </b>  <b><br/><br/><br/>Otobiyografi değil, autre-biyografi...</b> <b><i><br/><br/>Summertime</i></b>, 2003’te Nobel Edebiyat Ödülü’nü alan Güney Afrikalı yazar J.M. Coetzee’nin son kitabı. <br/><br/>Kitap, İngilizce konuşan ülkelerde yaz ortasında yayımlandı ve kısa süre sonra da, Britanya’nın Man Booker Ödülü’ne aday gösterildi. <br/><br/>Coetzee, daha önce iki kez Booker almıştı ve bahisçiler, bu yıl yeniden kazanmasının pek de yüksek bir ihtimal olmadığı kanısındalar. Ancak <b><i>Summertime</i></b>, Batı’da şimdiden “2009’un en önemli edebiyat olaylarından biri” sayılıyor. Bunda Coetzee’nin, metaforlardan fazlaca medet ummadan atmosfer yaratmasını sağlayan keskin gözlemlerinin; birtürlü konuşamayan insanların aslında neler söyleyip neler sormak istediklerini usulca anlamamıza yardım eden sakin üslubunun ve o en doğru kelimeyi, o <b><i>mot juste</i></b>’ü hiç fark ettirmeden kalbine yerleştiriverdiği kısa cümlelerle akıcı olduğu kadar, lezzetli bir anlatım da kurabilmesinin payı büyük kuşkusuz. <br/><br/>Ama <b><i>Summertime</i></b>, etkisini, oyun içinde oyun içermesine de borçlu... Okuru, “ben” ve “öteki” üzerine birkaç ayrı düzeyde düşünmeye zorlayan oyunlar bunlar. <b><i><br/><br/>Summertime</i></b>, Coetzee’nin <b><i>Scenes from Provincial Life</i></b> (Taşra Hayatından Sahneler) başlıklı dizisinin 1997’de yayımlanan <b><i>Boyhood</i></b> (Gençlik) ve 2002’de çıkan <b><i>Youth</i></b> (Gençlik)’dan sonraki üçüncü kitabı. <br/><br/>Evet, <b><i>Summertime</i></b> bir roman; ama aynı zamanda, bu üçlemenin kahramanı olan yazar John Coetzee’nin biyografisi. <br/><br/>Evet, John Coetzee kurgulanmış bir karakter; ama aynı zamanda, onu kurgulayan yazar J.M. Coetzee ile sadece ortak bir ismi değil, ortak bir hayatı da paylaşıyor; iki hayat birbirine tıpatıp uymasa da, kitaptaki ile gerçek arasında, tesadüf, ilham ya da ödünç kavramlarıyla açıklanamayacak bir ayniyet ilişkisi var. <br/><br/>Dolayısıyla, evet <b><i>Summertime</i></b> bir otobiyografi. Ya da J.M. Coetzee’nin deyişiyle, bir “autre-biyografi...” <br/><br/>2002’deki bir mülakatında, <b>“her otobiyografi, aslında bir autre-biyografidir” </b>demişti J.M. Coetzee. <br/><br/>Her “ben”in içinde bir “başkası”nın olduğunu anlatmak istemişti belki... Her “özyaşamöyküsü” aynı zamanda bir “ötekiyaşamöyküsü”ydü zira... Hayatımızı anlatırken uydurduğumuz hikâyelerin başkahramanları içimizdeki ötekilerdi.   <b><br/><br/><br/>Yazarı yazan yazarı yazan yazar</b> <br/><br/>Yukarıdaki ara başlığı açıklamayı başarabilirsem eğer, <b><i>Summertime</i></b>’daki oyunların çok katmanlılığını da anlatabilmiş olacağım size. <br/><br/>J.M. Coetzee, bu kitapta sadece kendisinin ya da <b>“alter ego”</b>su (“öteki ben”i) rolündeki John Coetzee’nin biyografisini yazmıyor. J.M. Coetzee, kitapta aslında John Coetzee’nin biyografisini yazan ve bize kısaca Bay Vincent olarak tanıştırdığı bir İngiliz yazarın hikâyesini anlatıyor. <br/><br/>Romandaki yazar Coetzee, romanın yazarı Coetzee’den farklı olarak hakkın rahmetine kavuşmuştur. Romanın yazarı Coetzee, yarattığı yazar Bay Vincent’ın, romandaki yazar Coetzee’nin otuzlu yaşlardaki hayatını nasıl anlattığını anlatmaktadır... <br/><br/>Ama iş, burada bitmiyor. <br/><br/>Romandaki merhum yazar Coetzee’nin, tıpkı romanın yazarı Coetzee gibi yurtdışından Cape Town’daki baba evine döndüğü 1972-1977 döneminin hikâyesini anlatmaya çalışan Bay Vincent, o dönemi bilenlere başvuruyor zorunlu olarak. <br/><br/>Romandaki yazar John Coetzee’yle o yıllarda birlikte olmuş kişilerle söyleşiler yapıyor; bu kişilerin bir bölümünün, romanın yazarı J.M. Coetzee’nin hayatına girmiş kişiler olduğunu da anlıyorsunuz bu söyleşileri okurken. <br/><br/>Ama, hayır, iş orada da bitmiyor. <br/><br/>Sonuçta, Bay Vincent da bir yazar ve o da yaratıyor. Söyleşi yaptığı kişilerin anlattıklarını olduğu gibi yansıtmıyor Coetzee’nin biyografisine; onlardan öğrendiklerini derliyor, topluyor, kesip biçiyor, süslüyor... Velhasıl, Bay Vincent, Coetzee’yi anlatan yakınlarının sesini, kendi sesine uyduruyor ve, böylece, yazdığı metin, içine “bir ölçü roman, bir ölçü otobiyografi” katılmış bir biyografiye dönüşüyor. <br/><br/>Sonuçta, <b><i>Summertime</i></b>’da, belki J.M. Coetzee olan ama belki de J.M. Coetzee olmayan bir yazarın hayatını, bu yazarın hayatını yazan bir başka yazarın hayatını yazan bir yazardan öğreniyoruz ki, o yazar da J.M. Coetzee’nin kendisi zaten. <br/><br/>Yani, Booker Ödülü’nü iki kazanışında da törene gitmeyi reddeden; Stockholm’de Nobel konuşması yapmak yerine Robinson Crusoe hakkında bir hikaye okumakla yetinen, kendisinden bahsetmeyi hiç mi hiç sevmeyen, içine kapanık, yalnız bir yazar. <b> </b> <b><br/><br/><br/><font size="4">ÂLEMİN RAFLARINDAN SEÇMECE</font></b> <b><br/><br/>•</b> <b>İSPANYA-LATİN AMERİKA</b> <b><br/><br/>Isabel Allende</b>, <b><i>La Isla Bajo el Mar</i></b> (Denizin Altındaki Ada), Plaza &amp; Janes. <br/><br/>Bugüne dek yayımlanan 19 kitabı toplam 27 dile çevrilen ve 51 milyon adet satan Isabel Allende, <b>“Yazarken en fazla acı çektiğim kitap bu”</b> diyor geçen hafta piyasaya çıkan <b><i>La Isla Bajo el Mar</i></b> için. <br/><br/>66 yaşındaki Şili kökenli ABD’li yazarın bu itirafı, özellikle 1992’de genç yaşta ölen kızına bir mektup niteliğindeki romanı <b><i>Paula</i></b> akla gelince şaşırtıcı. <br/><br/>Allende iki “zor” kitap arasındaki farkı şöyle açıklamış <b><i>El Pais</i></b>’teki söyleşisinde: <b><br/><br/>“Paula’yı yazmak da acı veriyordu bana ama farklı bir acı. Aynı zamanda, sağaltıcı bir süreçti o, bir terapiydi. Oysa bu kitapta bir iyileşme duygusu yok. Köleliği hafifleten hiçbir şey yok. Zira bugün milyonlarca kadın hala köle durumunda.”</b> <br/><br/>Romana adını veren “denizin altındaki ada” onsekizinci yüzyılın Gine’si, nam-ı diğer “Antillerin incisi...” <br/><br/>Yani, bugün kıyılarındaki ultra lüks tatil köylerinin haricinde eskinin kolonyal zenginliğinden eser taşımayan, Batı yarıkürenin en yoksul insanlarının “Haiti” ve “Dominik Cumhuriyeti” diye iki devlete ayrılmış halde, dermansız, ümitsiz yaşayıp gittiği kara parçası... <br/><br/>Allende ise, 1770’lerin bugünküyle kıyaslanamayacak kadar ihtişamlı Gine’sine bakıyor ve orada kolonyalistlerle kölelerin ilişkisinden daha fazlasını görüyor; “hayatımı değiştiren roman” diye söz ettiği <b><i>Ruhlar Evi</i></b>’nden bu yana sık sık yaptığı gibi, bedenlerini çoktan terk etmiş o gizemli varlıkların arasına da karışıyor. <b><br/><br/>“Kitaplarımda ölümün çok kuvvetli bir mevcudiyeti var,” diyor Allende, “çünkü dünyanın, göründüğünden daha fazla bir şey olduğuna inanıyorum. Bunu derken, dinden ya da düşlerden de söz etmiyorum üstelik. Annemin deyişiyle, akıl, aynanın arkasındakileri de görebilme yeteneğidir.”</b> <br/><br/>Allende’nin annesi haklı bence... <br/><br/>Ve bize o bakış keskinliğini, o akıl pırıltısını bahşeden tanrılara da “edebiyatçı” deniyor. <br/><br/>Gerçek edebiyatçılar, yazdıklarıyla yüzümüze ayna tutmakla kalmayıp aynanın öteki tarafına da geçmemizi sağlıyorlar; uzak kıyılara taşırken denizin altındaki adaları da gösteriyorlar bize.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/7358.htm), [web.archive.org (arşiv bağlantısı)](http://web.archive.org/web/20090915173717/http://www.taraf.com.tr:80/makale/7358.htm)
# Her ‘ben’ biraz ötekidir

*Yasemin Çongar 12.09.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Bir “yaz mevsimi”ni anlatıyor kitap. <br/><br/>Üç sıcak ay’ı değil ama... otuzlu yaşlarda, yani hayatının yazındaki bir adamı anlatıyor. <br/><br/>Adı üstünde, <b><i>Summertime</i></b>... Ve bu başlık, başlı başına bir ironi oluşturuyor. <br/><br/>Zira kahramanımız, merhum romancı John Coetzee’nin, 1970’li yıllarda yolu onunla kesişenlerin anlatımlarıyla çizilen portresi, hayatının “yazındaki” bir adamı akla getirmiyor hiç; yazla özdeş bir sıcaklık, bir tat, bir tebessüm yok bu portrede. <br/><br/>Aksine, yaşlanmadan önce ihtiyarlamış ya da zaten hiçbir zaman genç olmamış bir adamla tanıştırıyor bizi <b><i>Summertime</i></b>.Kitap, <b>“İş, gülmeye gelince sınıfın sonuncusuydu”</b> diyor John Coetzee için, <b>“hüzünlü bir adam: dünya onu böyle görüyor olmalıydı, tabii eğer görüyorduysa. Hüzünlü bir adam; ıslak bir battaniye; çamura saplanmış bir sopa.”</b> <br/><br/>O yıllardaki sevgilisi, Julia adlı bir kadın, “hiçbir seksüel mevcudiyete sahip değildi” diye anlatıyor Coetzee’yi, “hayvanî yanı hiç gelişmemişti.” <br/><br/>Bir yandan roman yazarken bir yandan da İngilizce öğretmenliği yapan Coetzee’nin, özel ilgi gösterdiği yetenekli bir öğrencinin annesi, sonradan “o bir hiçti, varlığı rahatsızlık vericiydi, utandırıcıydı” diye hatırlıyor çocuğunun öğretmenini. <br/><br/>Kitabın bence en sakin, en duru, en acıtıcı bölümleri olan baba-oğul sahnelerinde ise, Coetzee’nin de, yaşlı babası kadar renksiz, onun kadar “hayatının kışına yakın” olduğunu hissediyoruz:<b> “Cumartesileri Newlands stadının tribünleri onlarla dolardı; hayatlarının alacakaranlığını yaşayan, yalnızlık utanç verici bir hastalıkmışçasına içlerine kapanmış, gri gabardin pardösüleri içinde yapayalnız adamlarla...” </b>  <b><br/><br/><br/>Otobiyografi değil, autre-biyografi...</b> <b><i><br/><br/>Summertime</i></b>, 2003’te Nobel Edebiyat Ödülü’nü alan Güney Afrikalı yazar J.M. Coetzee’nin son kitabı. <br/><br/>Kitap, İngilizce konuşan ülkelerde yaz ortasında yayımlandı ve kısa süre sonra da, Britanya’nın Man Booker Ödülü’ne aday gösterildi. <br/><br/>Coetzee, daha önce iki kez Booker almıştı ve bahisçiler, bu yıl yeniden kazanmasının pek de yüksek bir ihtimal olmadığı kanısındalar. Ancak <b><i>Summertime</i></b>, Batı’da şimdiden “2009’un en önemli edebiyat olaylarından biri” sayılıyor. Bunda Coetzee’nin, metaforlardan fazlaca medet ummadan atmosfer yaratmasını sağlayan keskin gözlemlerinin; birtürlü konuşamayan insanların aslında neler söyleyip neler sormak istediklerini usulca anlamamıza yardım eden sakin üslubunun ve o en doğru kelimeyi, o <b><i>mot juste</i></b>’ü hiç fark ettirmeden kalbine yerleştiriverdiği kısa cümlelerle akıcı olduğu kadar, lezzetli bir anlatım da kurabilmesinin payı büyük kuşkusuz. <br/><br/>Ama <b><i>Summertime</i></b>, etkisini, oyun içinde oyun içermesine de borçlu... Okuru, “ben” ve “öteki” üzerine birkaç ayrı düzeyde düşünmeye zorlayan oyunlar bunlar. <b><i><br/><br/>Summertime</i></b>, Coetzee’nin <b><i>Scenes from Provincial Life</i></b> (Taşra Hayatından Sahneler) başlıklı dizisinin 1997’de yayımlanan <b><i>Boyhood</i></b> (Çocukluk) ve 2002’de çıkan <b><i>Youth</i></b> (Gençlik)’dan sonraki üçüncü kitabı. <br/><br/>Evet, <b><i>Summertime</i></b> bir roman; ama aynı zamanda, bu üçlemenin kahramanı olan yazar John Coetzee’nin biyografisi. <br/><br/>Evet, John Coetzee kurgulanmış bir karakter; ama aynı zamanda, onu kurgulayan yazar J.M. Coetzee ile sadece ortak bir ismi değil, ortak bir hayatı da paylaşıyor; iki hayat birbirine tıpatıp uymasa da, kitaptaki ile gerçek arasında, tesadüf, ilham ya da ödünç kavramlarıyla açıklanamayacak bir ayniyet ilişkisi var. <br/><br/>Dolayısıyla, evet <b><i>Summertime</i></b> bir otobiyografi. Ya da J.M. Coetzee’nin deyişiyle, bir “autre-biyografi...” <br/><br/>2002’deki bir mülakatında, <b>“her otobiyografi, aslında bir autre-biyografidir” </b>demişti J.M. Coetzee. <br/><br/>Her “ben”in içinde bir “başkası”nın olduğunu anlatmak istemişti belki... Her “özyaşamöyküsü” aynı zamanda bir “ötekiyaşamöyküsü”ydü zira... Hayatımızı anlatırken uydurduğumuz hikâyelerin başkahramanları içimizdeki ötekilerdi.   <b><br/><br/><br/>Yazarı yazan yazarı yazan yazar</b> <br/><br/>Yukarıdaki ara başlığı açıklamayı başarabilirsem eğer, <b><i>Summertime</i></b>’daki oyunların çok katmanlılığını da anlatabilmiş olacağım size. <br/><br/>J.M. Coetzee, bu kitapta sadece kendisinin ya da <b>“alter ego”</b>su (“öteki ben”i) rolündeki John Coetzee’nin biyografisini yazmıyor. J.M. Coetzee, kitapta aslında John Coetzee’nin biyografisini yazan ve bize kısaca Bay Vincent olarak tanıştırdığı bir İngiliz yazarın hikâyesini anlatıyor. <br/><br/>Romandaki yazar Coetzee, romanın yazarı Coetzee’den farklı olarak hakkın rahmetine kavuşmuştur. Romanın yazarı Coetzee, yarattığı yazar Bay Vincent’ın, romandaki yazar Coetzee’nin otuzlu yaşlardaki hayatını nasıl anlattığını anlatmaktadır... <br/><br/>Ama iş, burada bitmiyor. <br/><br/>Romandaki merhum yazar Coetzee’nin, tıpkı romanın yazarı Coetzee gibi yurtdışından Cape Town’daki baba evine döndüğü 1972-1977 döneminin hikâyesini anlatmaya çalışan Bay Vincent, o dönemi bilenlere başvuruyor zorunlu olarak. <br/><br/>Romandaki yazar John Coetzee’yle o yıllarda birlikte olmuş kişilerle söyleşiler yapıyor; bu kişilerin bir bölümünün, romanın yazarı J.M. Coetzee’nin hayatına girmiş kişiler olduğunu da anlıyorsunuz bu söyleşileri okurken. <br/><br/>Ama, hayır, iş orada da bitmiyor. <br/><br/>Sonuçta, Bay Vincent da bir yazar ve o da yaratıyor. Söyleşi yaptığı kişilerin anlattıklarını olduğu gibi yansıtmıyor Coetzee’nin biyografisine; onlardan öğrendiklerini derliyor, topluyor, kesip biçiyor, süslüyor... Velhasıl, Bay Vincent, Coetzee’yi anlatan yakınlarının sesini, kendi sesine uyduruyor ve, böylece, yazdığı metin, içine “bir ölçü roman, bir ölçü otobiyografi” katılmış bir biyografiye dönüşüyor. <br/><br/>Sonuçta, <b><i>Summertime</i></b>’da, belki J.M. Coetzee olan ama belki de J.M. Coetzee olmayan bir yazarın hayatını, bu yazarın hayatını yazan bir başka yazarın hayatını yazan bir yazardan öğreniyoruz ki, o yazar da J.M. Coetzee’nin kendisi zaten. <br/><br/>Yani, Booker Ödülü’nü iki kazanışında da törene gitmeyi reddeden; Stockholm’de Nobel konuşması yapmak yerine Robinson Crusoe hakkında bir hikaye okumakla yetinen, kendisinden bahsetmeyi hiç mi hiç sevmeyen, içine kapanık, yalnız bir yazar. <b> </b> <b><br/><br/><br/><font size="4">ÂLEMİN RAFLARINDAN SEÇMECE</font></b> <b><br/><br/>•</b> <b>İSPANYA-LATİN AMERİKA</b> <b><br/><br/>Isabel Allende</b>, <b><i>La Isla Bajo el Mar</i></b> (Denizin Altındaki Ada), Plaza &amp; Janes. <br/><br/>Bugüne dek yayımlanan 19 kitabı toplam 27 dile çevrilen ve 51 milyon adet satan Isabel Allende, <b>“Yazarken en fazla acı çektiğim kitap bu”</b> diyor geçen hafta piyasaya çıkan <b><i>La Isla Bajo el Mar</i></b> için. <br/><br/>66 yaşındaki Şili kökenli ABD’li yazarın bu itirafı, özellikle 1992’de genç yaşta ölen kızına bir mektup niteliğindeki romanı <b><i>Paula</i></b> akla gelince şaşırtıcı. <br/><br/>Allende iki “zor” kitap arasındaki farkı şöyle açıklamış <b><i>El Pais</i></b>’teki söyleşisinde: <b><br/><br/>“Paula’yı yazmak da acı veriyordu bana ama farklı bir acı. Aynı zamanda, sağaltıcı bir süreçti o, bir terapiydi. Oysa bu kitapta bir iyileşme duygusu yok. Köleliği hafifleten hiçbir şey yok. Zira bugün milyonlarca kadın hala köle durumunda.”</b> <br/><br/>Romana adını veren “denizin altındaki ada” onsekizinci yüzyılın Gine’si, nam-ı diğer “Antillerin incisi...” <br/><br/>Yani, bugün kıyılarındaki ultra lüks tatil köylerinin haricinde eskinin kolonyal zenginliğinden eser taşımayan, Batı yarıkürenin en yoksul insanlarının “Haiti” ve “Dominik Cumhuriyeti” diye iki devlete ayrılmış halde, dermansız, ümitsiz yaşayıp gittiği kara parçası... <br/><br/>Allende ise, 1770’lerin bugünküyle kıyaslanamayacak kadar ihtişamlı Gine’sine bakıyor ve orada kolonyalistlerle kölelerin ilişkisinden daha fazlasını görüyor; “hayatımı değiştiren roman” diye söz ettiği <b><i>Ruhlar Evi</i></b>’nden bu yana sık sık yaptığı gibi, bedenlerini çoktan terk etmiş o gizemli varlıkların arasına da karışıyor. <b><br/><br/>“Kitaplarımda ölümün çok kuvvetli bir mevcudiyeti var,” diyor Allende, “çünkü dünyanın, göründüğünden daha fazla bir şey olduğuna inanıyorum. Bunu derken, dinden ya da düşlerden de söz etmiyorum üstelik. Annemin deyişiyle, akıl, aynanın arkasındakileri de görebilme yeteneğidir.”</b> <br/><br/>Allende’nin annesi haklı bence... <br/><br/>Ve bize o bakış keskinliğini, o akıl pırıltısını bahşeden tanrılara da “edebiyatçı” deniyor. <br/><br/>Gerçek edebiyatçılar, yazdıklarıyla yüzümüze ayna tutmakla kalmayıp aynanın öteki tarafına da geçmemizi sağlıyorlar; uzak kıyılara taşırken denizin altındaki adaları da gösteriyorlar bize.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/7374.htm), [web.archive.org (arşiv bağlantısı)](http://web.archive.org/web/20091216132626/http://www.taraf.com.tr:80/makale/7374.htm)
# İmralı’dan haberler

*Yasemin Çongar 15.09.2009*

<div class="taraf_structure_2col_1zq">
<div class="margen_n">



 <p>Küçük reçel kutuları... <br/><br/>Hani şu okul kafeteryalarında, yol lokantalarında ve bazı otellerde rastlanan cinsten. <br/><br/>Her sabah, İmralı’da ekmek ve çayla birlikte, altı tane küçük reçel kutusu da veriliyormuş Abdullah Öcalan’a... <br/><br/>Daha doğrusu, bir süre öncesine kadar böyleymiş. <b><br/><br/>Altı küçük reçel kutusu, aslında normal kahvaltı öğününün gerektirdiği tek bir kutu reçel yerine, önüne götürülüyor ve sonra birileri, Öcalan’ın o kutuları tek tek açıp içlerinin aslında boş olduğunu görerek hayal kırıklığına uğramasını seyrediyormuş.</b> <br/><br/>Yakın zaman öncesine dek devlet ya da devlet içindeki birileri Öcalan üzerinde bu tür oyunlar oynamaktan hoşlanıyormuş. <br/><br/>“Ama şimdi durum değişti,” diyor son yıllarda düzenli olarak İmralı’ya giden genç adam. <i><br/><br/>Taraf</i>’ın bürosunda Öcalan’ın avukatlarıyla sohbet ediyoruz. <b><br/><br/>“Öcalan’ın koşullarında çok somut bir iyileşme yok,” diye devam ediyor, “yine de belirgin bir psikolojik rahatlama var. Devlet, İmralı’daki psikolojik ortamı rahatlatıyor; bu tür oyunlar oynamıyorlar artık.”</b> <br/><br/>Öcalan’ın televizyon izleyebilme, birden fazla radyo kanalı dinleyebilme, çok sayıda günlük gazete okuyabilme gibi talepleri karşılanmıyor hâlâ. <br/><br/>Ayrıca, avukatları ve ailesi dışında, kendi belirleyeceği üç kişiyle daha görüşme başvurusu da –bu, yasal hakkı olmasına karşın- bugüne dek olumlu cevaplanmadı. <br/><br/>Bir yandan bu durumdan yakınıyor avukatlar... Ama bir yandan da “havadaki değişimi” teslim ediyorlar: <b><br/><br/>“2007 yılında, avukatları olarak 53 yasal görüşme hakkından sadece 30’unu kullanabildik. 2008’de, 53’te 36 oldu bu oran. Çoğu zaman görüşmemiz somut gerekçe olmaksızın engellendi. Oysa bu yıl durum değişti. Sadece dört görüşme iptal edildi, o da anlaşılabilir sebeplerle.”</b> <br/><br/>İmralı’nın yeni “konukları” için hazırlık da tamamlanmış.Öcalan’ın kaldığı binanın karşısına inşa edilen yeni bina, yakında dokuz mahkûma açılacak ve günün belli bir zamanında Öcalan’ın bu mahkûmlarla biraraya gelmesine imkân tanınacak; öyle anlaşılıyor. <b><br/><br/>“Peki, Apo’nun defterlerine ne oldu” diye soruyoruz avukatlarına.</b> <b><br/><br/>Defterlerin, Milli İstihbarat Teşkilatı tarafından okunduğunu söylüyorlar. İçlerinden biri, “Bize ulaşan bilgiye ve adadaki havaya bakılırsa, defterler sadece MİT’e değil, devletin bütün ilgili birimlerine ulaşmış” diyor.</b> <br/><br/>Öcalan’ın defterlerinin devlet tarafından incelemeye alındığı kesin ama bu incelemenin herhangi bir sonuç verip vermeyeceği meçhul. <br/><br/>“Defterler serbest bırakılacak mı?” <br/><br/>Avukatlar, bunun için 1 Eylül’de resmen başvuru yapmışlar ve cevap bekliyorlar. <br/><br/>Haftalık görüşmelerde öğrendikleri kadarıyla, “Apo’nun defterlerindeki ‘yol haritası’ savaşın durmasına, silahların susmasına dönük mesajlar içeriyor.” <br/><br/>Salt bu bilgi bile, devletin bu defterleri serbest bırakmakla akıllılık edeceğini düşündürüyor bana; PKK mensuplarıyla sempatizanları, Öcalan’ın “yol haritası”nı okurlarsa, barış fikrine daha olumlu bakabilirler belki. <b><br/><br/>Öcalan ne söylüyor defterlerinde?</b> <b><br/><br/>Avukatlarına göre, genel bir anlayış ortaya koyuyor; federasyon ya da konfederasyon değil, tek devlet, tek bayrak esası altında genel bir yerel yönetim reformuyla Türkiye’nin bütün bölgeleri için sağlanabilecek bir tür adem-i merkeziyyetçilikten bahsediyor.</b> <br/><br/>“Ama,” diyor avukatlarından biri, “Öcalan’ın söylediği başka bir şey daha var: defterlerde yazdıklarının ‘son sözü’ olmadığını ifade ediyor.” <br/><br/>Bu ne demek? <br/><br/>Avukatlarının cevabı: “Devletin, defterleri inceledikten sonra göstereceği yaklaşıma, atılacak adımlara ve doğacak ihtiyaca göre, Öcalan yeni defterler de yazabileceğini, yeni öneriler yapabileceğini söylüyor.” <br/><br/>Öcalan’ın devletle pazarlık etmek istediğini düşündürüyor bu cümle; “öyle mi” diye soruyoruz. <br/><br/>“Tam öyle değil,” diyor bir avukat, “yazdıklarını katı, değişmez, nihai öneriler olarak yazmadığını; demokratik çözüm için farklı yolların bulunabileceğini ifade ediyor. Dolaylı bir etkileşimle de olsa, karşılıklı arayışın yararına inanıyor.” <b><br/><br/>Avukatlarıyla sohbetimizden anlıyorum ki Öcalan’ın “şahince” konuşan, hatta bazen onun adını da öne sürerek “kraldan çok kralcılık” yapan DTP’lilere kızmasının nedeni de esasen bu; İmralı’daki mahkûm, silahların susması için bugün gerçek bir şans olduğuna inanıyor ve bu şansın kullanılmasını istiyor.</b> <br/><br/>Zira, dışarıdaki bazı yandaşlarından farklı olarak, Öcalan’ın barış sağlanırsa kaybedecek bir şeyi yok; tam tersine, koşullarının bir gün değişeceğine dair küçücük bir umudu varsa eğer, bunun ancak barışla mümkün olacağını biliyor. <br/><br/>Nitekim, avukatlarına şunu söylemiş geçenlerde: <b><br/><br/>“Yıllar önce Turgut Özal, bu meseleyi çözmek istediğinde biz ona yeterince el uzatmadık. O zamanki barış şansını iyi kullanamadık, hata ettik. Şimdi yine bir fırsat var önümüzde ve aynı hataya düşmemeliyiz.”</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/7424.htm), [web.archive.org (arşiv bağlantısı)](http://web.archive.org/web/20091217141329/http://www.taraf.com.tr:80/makale/7424.htm)
# Güçlü Türkiye, Güçlü diplomasi

*Yasemin Çongar 16.09.2009*

<div class="taraf_structure_2col_1zq">
<div class="margen_n">



 <p>En son 2008’in temmuzunda buluşmuşlardı. <br/><br/>Şimdi, on beş ay sonra yeniden biraraya gelmek üzere anlaştılar. <br/><br/>Üstelik bu kez, dinamikleri önceki buluşmalardan daha farklı ve bu sayede de verimli geçmesi, en azından ileriye dönük bir süreklilik arz etmesi ihtimali her zamankinden daha yüksek olan bir toplantı söz konusu. <br/><br/>İran ile Birleşmiş Milletler Güvenlik Konseyi’nin beş daimi üyesi ve Almanya’nın, yani kısaca “5+1” grubunun, 1 ekimde yeniden masaya oturma kararından söz ediyorum. <br/><br/>Bu kararda, daha doğrusu İran’ın ‘nükleer konu dışındaki meselelerde odaklanmak’ gibi ciddi bir şerhle bile olsa, müzakere masasına dönmeye ikna edilmesinde, iki önemli girişim belirleyici oldu. <br/><br/>Birincisi, hiç kuşkusuz Tahran açısından “5+1” grubunun en kritik ülkesi olan Amerika’nın dümeninde, bugün artık George W. Bush’un değil, Barack Obama’nın oturmasıdır. <br/><br/>Başkan Obama’nın <b>“İran’la ön koşulsuz ve karşılıklı saygıya dayalı diyalog” </b>teklifi, Ahmedinejad yönetiminin masaya dönmesindeki en büyük etken. <br/><br/>Obama’nın bu teklifi, yakın gelecekte, Tahran-Washington ilişkilerinde yeni bir dönemin açılmasına yarayabilir ve 1 ekimdeki “toplu buluşma” da büyük olasılıkla bunun ilk adımı olacak.<b> <br/><br/>Zira, ABD bu kez “5+1” toplantısına önceki seferlerden farklı olarak “resmî” bir kapasitede katılacak ve, bir ihtimal, toplantının kulisinde Washington ile Tahran arasında ikili bir görüşme de gerçekleşecek.</b> <br/><br/>İran’la ABD’nin yanı sıra, Rusya, Çin, Britanya, Fransa ve Almanya’nın temsilcilerini ve tabii, Batı’nın “başmüzakerecisi” rolündeki Avrupa Birliği Dış Politika Yüksek Temsilcisi Javier Solana’yı buluşturacak 1 ekim toplantısına ilişkin nihai anlaşmada ikinci önemli katkı ise Türkiye’den geldi.<b> <br/><br/>Dışişleri Bakanı Ahmet Davutoğlu, İran’daki tartışmalı cumhurbaşkanlığı seçim sonucunun resmiyet kazanması ve Ahmedinejad’ın yeni kabinesiyle siftah yapması ardından, İran’la nükleer müzakerelerin çok gecikmeden başlaması için, başta Solana olmak üzere Batılı muadilleriyle sürekli temas halinde oldu.</b> <br/><br/>Son olarak, Tahran’a yaptığı ziyarette de, Cumhurbaşkanı Ahmedinejad’ın yanı sıra İran Meclis Başkanı Laricani, Dışişleri Bakanı Muttaki ve Nükleer Başmüzakereci Celili ile ayrı ayrı görüşen Davutoğlu’nun telkinleri, aslında uzun süredir gündemde olan 1 ekim toplantısının resmiyet kazanmasına katkı yaptı. <br/><br/>Nitekim, <b>Davutoğlu resmen “arabulucu” rolü üstlenmese de, İranlı yetkililerden edindiği izlenimleri Solana’ya ve diğer bazı Batılı yetkililere aktardı; bu izlenimlerin “olumlu” havası, “nükleer müzakerelerin” yeniden başlaması çabasının tümüyle “nafile” olmadığı görüşünü kuvvetlendirdi.</b> <br/><br/>Tabii, bu müzakerelerin, temmuz 2008’deki gibi Cenevre yerine, bu kez Türkiye’de yapılması fikrini gündeme getiren de yine Davutoğlu’ydu. <br/><br/>Solana’nın dün Brüksel’de yaptığı açıklamadan anladığımız kadarıyla, bu fikir, Tahran’dan sonra Batı başkentlerinin de onayını kazandı... <br/><br/>Zaten Davutoğlu da, dün “5+1” ülkelerinin dışişleri bakanlarıyla telefonda 1 ekim toplantısına ilişkin ayrıntıları görüştü; büyük bir aksilik olmazsa, toplantı Türkiye’de gerçekleşecek. <br/><br/>Doğrusu, bu toplantının yapılacağının resmen ilan edilmesi bile bu aşamada önemli. <br/><br/>Zira bu ilan, eylül sonunda New York’ta başlayacak Birleşmiş Milletler Genel Kurul toplantıları öncesinde, “nükleer diyalog”dan umutlu olmak için, bu aşamada zayıf bile olsa, bir gerekçe oluşturuyor. <br/><br/>Böylelikle, Birleşmiş Milletler Güvenlik Konseyi’nin, “İran masadan çekildi; artık yaptırımların zamanıdır” demesine, en azından bir süre için gerek kalmayacak ki zaten, Ankara’nın diplomatik çabasında da böyle bir yaptırım kararını önleme amacı, itici güç oluşturuyor.<b> <br/><br/>Türkiye, bir yandan İran’la ticaret hacmini gelecek yıl 20 milyar dolara çıkarmayı hedefliyor ve ciddi bir uluslararası yaptırım rejiminin bunu imkânsız kılacağını kavrıyor.</b> <br/><br/>Diğer yandan, İran’ın müzakere masasından uzak durduğu her gün, sivil amaçlı bir nükleer program kisvesi altında aslında atom bombası yapmaya çalıştığı kuşkusunu besliyor ve bu kuşku, Batı ile İran arasında sürekli bir gerilim kaynağı. <b><br/><br/>İsrail’le İran’ın karşılıklı husumetiyle birleşince, bu gerilim her an büyük bir krizi ateşleme potasiyeli de taşıyor.</b> <br/><br/>Ne böyle bir krizin ortasında kalmak ne de olası bir yaptırım rejimine uymaya zorlanmak Ankara’nın işine gelir... Ankara’nın çıkarına olan şey, Batı’nın Tahran’la konuşması, İran’ın Batı’dan özellikle de ABD’den gelecek olumlu bir açılımın da katkısıyla, nükleer etkinliklerini denetime açması ve giderek Washington ile Tahran arasındaki ilişkilerin normalleşmesidir.<b> <br/><br/>Dışişleri Bakanı Davutoğlu’nu, bu çıkarı iyi gözeten çok yönlü diplomatik çabası için tebrik ediyorum. <br/><br/>Bu tür sloganların meraklısı değilim ama “güçlü Türkiye, güçlü diplomasi” sözünün 2009 Türkiyesinde, billboardlara yazılan askerî alternatifinden daha anlamlı ve daha gerçekçi olduğu da muhakkak.</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7442.htm), [web.archive.org (arşiv bağlantısı)](http://web.archive.org/web/20091005024707/http://taraf.com.tr:80/makale/7442.htm)
# Ver silahı, al siyaseti

*Yasemin Çongar 18.09.2009*

<div class="taraf_structure_2col_1zq">
<div class="margen_n">



 <p>Hayat, mevzuata uymaz; hayat sürekli değişir... Zihniyetin değişimi, hayatın değişimini geriden izler; bazen bu değişime uyar bazen direnir. Mevzuat-ı beşer ise zihniyetle maluldür. Zihniyetin, hayatın değişimine direndiği durumlarda, mevzuat da hayatın gerisinde kalır, hatta hayatı tıkamaya başlar. Ama sadece bir süre için... <br/><br/>Zira hayat, uzun süre tıkanmaya gelmez. <b>Hayatı tıkayan, değişimin gereklerini karşılamayan mevzuat çok geçmeden hükmünü yitirir; resmen değiştirilemese bile anlamsız, değersiz, geçersiz kalır ya da Fransızcadan hukuk dilimize geçmiş o tuhaf kelimeyle söylersem “kadük” olur.</b> <b><br/><br/>Kürt meselesinde demokratik çözüm amaçlı çalışmaya da, zihniyet ve mevzuatın hayatla ilişkisi açısından bakmak mümkün.</b> Bu çalışma, hüsnüniyetten değil mecburiyetten başladı... Çünkü bu diyarda hayat değişti. Çünkü yeni koşullar, asker üniformalı çocuklarla gerilla kıyafetli çocukların birbirini öldürmesine artık son verilmesini dayatıyor. Ve bu çalışmanın başarılı olması, yani barışın ve demokrasinin inşasını sağlaması, devlet erbabının zihniyeti bu yeni koşullara ne kadar hızlı uyum gösterebilirse o ölçüde kolaylaşacak. <br/><br/>Tabii, iş orada bitmiyor. Ortada çözüm çabasına yardımcı değil, köstek olma potansiyeline sahip, dolayısıyla değiştirilmesi gereken bir mevzuat da var. Çözüme direnen zihniyettekilerin, değişmesine kolay razı gelmeyeceği bir mevzuat... <b><br/><br/>Ne yapmalı?</b> “Demokratik açılım” üzerine çalışan bazı bürokrat ve siyasilerin bu soruyu kendilerine sıkça sorduklarını biliyorum. Ve öyle sanıyorum ki, bu soruya verdikleri cevap, rahmetli Turgut Özal’ın hayatın ritmine uygun bir saat gibi işleyen pratik aklından giderek daha fazla ilham alıyor. <b>Tıpkı Özal’ın, ilgili kanunun Meclis’ten geçmesini beklemeksizin “yasal engel yok” diyerek özel televizyon yayıncılığına yeşil ışık yakıp bu alandaki devlet tekelini fiilen kırmasındaki gibi, Kürt açılımında da birçok adımın kanunla değil, pratik akılla atılması mümkün görünüyor.</b> <br/><br/>Sadece mümkün de değil... Her türlü reforma ve gerektirdiği yasal düzenlemeyedirenmeye kararlı görünen muhalefet partileri, birçok alanda olduğu gibi Kürt meselesinde de, değişim yanlılarına “fiili çözüm”den başka seçenek bırakmıyor. <b>Ve gerek Adalet ve Kalkınma Partisi mensubu siyasiler, gerekse Milli İstihbarat Teşkilatı dahil çözüm üzerinde çalışan bürokratlar, bu alanda çoktan “kadük” olmuş mevzuata takılmadan ama kısa sürede gerçekleşmesi imkansız görünen yasa değişikliklerine de ihtiyaç duymadan atılabilecek adımlar üzerinde yoğunlaşıyorlar.</b> <br/><br/>Başbakan Yardımcısı Cemil Çiçek’in <i>Milliyet</i>’ten Fikret Bila’ya yaptığı önemli açıklamalar da, bence bu durumun bir yansıması. Çiçek, kapsamlı yasal değişiklikler yapılmaksızın atılan adımları anlatırken şöyle diyor: <br/><br/>“Bir örnek olarak bir savcımızın verdiği karar gösterilebilir. Siyasi propagandanın Türkçe yapılması gerekir. Kürtçe yapıldı diye açılan soruşturmada bir savcımız TRT 6’nın 24 saat Kürtçe yayın yaptığı günümüzde bu yasağın içeriği boşalmıştır yaklaşımıyla dava açmaya gerek görmedi.” <b><br/><br/>Hükümetin değişimcilikten ziyade devletçiliğiyle tanınan hukukçu bir mensubunun ağzından dökülen bu sözler, mevzuatın, hayatın değişimi karşısında nasıl kadük kaldığının mükemmel bir anlatımı değil mi? Açılımın geri planında, değişmeyen mevzuata rağmen, değişen hayata uyum sağlamak zorunda kalan devlet zihniyetinin olduğunun kanıtı değil mi bu sözler?</b> <br/><br/>Tabii, Çiçek’in Bila’ya açıklamalarındaki en can alıcı bölüm, Kandil’deki üç bin kadar Türkiye uyruklu PKK mensubundan “yüzde 90’ından fazlasının” mevcut düzenleme kapsamında silah bırakarak, cezasız evlerine dönebileceğini vurgulamasıydı. Çiçek ayrıntıya girmemişti ama yürütülen “dağdan indirme” çalışmasından bire bir haberli başka kaynakların anlattıklarından biliyorum ki, hükümet eve dönüşün yolunu, çıkmaza sürüklenmesi kuvvetle muhtemel bir yasama çalışmasına girmeksizin açmak için uğraşıyor. <b>2000’lerin başında silah bırakıp evine dönen iki bin civarındaki PKK’lıya sağlanan koşulların, silahını teslim etmeye hazır olanlar için bugün de geçerli kılınması hedefleniyor. Hatta Ankara, bu kapsamda bir grubun dağdan inebileceğini ve onlara yapılacak muamelenin, Kandil’in boşaltılmasına dönük süreçte teşvik edici bir emsal oluşturacağını hesaplıyor.</b> <br/><br/>Tabii, PKK çevreleriyle konuştuğunuzda, Ankara’daki bu “fiili çözüm” yaklaşımının pek de heyecanla benimsenmediğini seziyorsunuz. Örgütte, “yasal güvence” bekleyen, “af” kelimesini sevmeseler bile fiilen “af” anlamına gelecek kapsamlı bir “eve dönüş kanunu” isteyen, dahası, “dağdan inmemiz için ‘af’ yetmez, önce siyasi çözümün parametrelerinde anlaşalım” diyenler var. Bence, hayatın değişiminden kopuk bir zihniyeti yansıtan nafile bir beklenti bu... <br/><br/>Buna karşın, devlette olduğu gibi örgüt çevresinde de, gerçekçi bakışa sahip, demokrasinin ve barışın inşasına yönelik pratik aklı işletebilecek durumda olanlar, “önce siyasi çözüm sonra silahsızlanma” ya da “önce genel af sonra silahsızlanma” formüllerinden daha pragmatik bir yaklaşıma odaklanılması gerektiğini biliyorlar. <i>Taraf</i>’ın politika editörlerinden, yeni yazarımız Kurtuluş Tayiz’in bu konuda sohbet ederken çok akıllıca özetlediği gibi, “ver silahını, al siyaseti” yaklaşımıdır bu. <b><br/><br/>Bence, bugün devlette de, çeyrek yüzyıldır devletle savaşan örgütte de, hayatın değişimini kavrayanlar var ve onlar, savaşın sonunu getirecek asıl adımın, örgütün dar lider kadrosu dışındaki geniş kesimine siyaset yolunun açılması olduğunu anlıyorlar.</b> <b><br/><br/>“Silahını devlete ver, şiddeti terk et, evine dön, sonra istersen siyasete gir; dün uğrunda dağa çıkmaktan başka yol bulamadığın hedeflerin için siyasi mücadeleye atıl.”</b> <br/><br/>Formül budur. Hayat, bugün bunu dayatıyor. Hayata kim, ne kadar direnebilir ki? </p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7472.htm), [web.archive.org (arşiv bağlantısı)](http://web.archive.org/web/20091005024711/http://taraf.com.tr:80/makale/7472.htm)
# Her arz kendi talebini yaratsa...

*Yasemin Çongar 19.09.2009*

<div class="taraf_structure_2col_1zq">
<div class="margen_n">



 <p>Bu memlekette, içine doğdukları aile ya da mahalle sayesinde, çocukluktan itibaren beyinlerine “din” kabilinden, genel adet olduğu üzere Kemalizm ya da İslam değil de hasbelkader Marksizm enjekte edilen ve büyürken her daim işittikleri <b>“üretim ilişkileri esastır; ekonomi bilmek şarttır”</b> şiarına uygun biçimde, zamanı gelince soluğu bir iktisat fakültesinde alıp sonra da tek bir gün bile iktisatçılık yapmayan pek çok akranım gibi ben de, John Maynard Keynes’i, Keynesyen teorilerin dünyada artık pek revaçta olmadığı, Marksistlerin de Keynes’i yeniden okuyup anlamaya henüz başlamadığı bir döneme denk düşen üniversite yıllarımdan tanırdım... yani pek az tanırdım. <br/><br/>Sonraları, dünyayla birlikte kafam da değişirken, Keynes’i gerçekten merak ettiğimde, onu sadece iktisatçı olarak değil, insan olarak da anlatan Robert Skidelsky’den çok şey öğrendim.<b> <br/><br/><br/>“İnsan Keynes”e giriş...</b> <br/><br/>Skidelsky’nin <b><i>John Maynard Keynes</i></b> üst başlıklı eseri, Batı’da 1983’ten 2000’e uzanan bir zaman diliminde, her bir cildi ayrı birer kitap halinde yayımlanan üç bölümlük bir biyografidir. Bu biyografinin kısaltılmış halinin Türkçesi de 2003’te Altın Kitaplar’ın <b><i>Düşüncenin Ustaları</i></b> dizisinden çıkmıştı. <br/><br/>Skidelsky’nin kelimelerinde yeniden can bulduğu haliyle Keynes, evet bir “düşünce ustası”ydı ama aynı zamanda, uzun boylu, yakışıklı, giyimine büyük özen gösteren, kültürlü ve nüktedan bir adamdı. Eton ve Cambridge gibi İngiliz eğitim sisteminin en iyi okullarında yetişmiş, bir yandan Bertrand Russell’a <b>“Onunla tartışırken, hayatımı ellerimin arasına aldığımı hissederdim” </b>dedirtecek kadar zeki, diğer yandan Britanya Merkez Bankası’nın başına geçecek kadar nüfuzluydu. Ama Skidelsky’yi okuyanlar, Keynes’i sadece “zeki, seçkin ve iktidarlı” bir adam olarak tanımadılar... Aynı zamanda, bohem ve patavatsız bir entelektüel; modernist tablolara, nadide el yazmalarına, kadınlara ve erkeklere düşkün iflah olmaz bir âşıktı Keynes. <b>“Kişinin hayattaki başlıca amaçları, aşk, estetik deneyimin yaratılıp yaşanması ve bilgi arayışı olmalıdır” diyen bir Keynes’ti bu; hemen ardından “bunlar arasında, aşk açık farkla önde gelir” diye ekliyordu üstelik.</b> <br/><br/>“Cambridge Havarileri” adlı gizli bir felsefe cemiyetinin üyesi olduğu yirmili yaşlarında başlayan eşcinsel ilişkilerini doludizgin yaşamaktan hoşlanıyordu. Londra’ya geldiği zamanlarda Bloomsbury Grubu’nun komünal mekânı olan Gordon Meydanı 46 numarada kalıyor ve Virginia Woolf başta olmak üzere, gruba üye sanatçılarla arkadaşlık ediyordu. Bu gruptan, eleştirmen Lytton Strachey ile dostluğu, daha sonra Keynes, Strachey’nin kuzeni ve gözdesi, ressam Duncan Grant’le sevişmeye başlayınca sarsılmış; o günlerde, Bloomsbury dedikodularının bir numaralı konusu Keynes olmuştu.<b> <br/><br/><br/>Çelişkileriyle bir bütün...</b> <br/><br/>Aynı Keynes, artık bitmesi gerektiğine inandığı Birinci Dünya Savaşı Britanya’yı büyük bir krizin eşiğine getirmişken, İngiliz Hazinesi’nde üst düzey bir görev aldı ve Lloyd George’un başbakanlığı üstlenmesiyle kendisini bir anda “düşmanının emrinde” buldu. 14 Ocak 1917’de sevgilisi Grant’e yazdığı aşk mektubunda, <b>“Lloyd George’a lanet olsun. Bir yandan, olabilecek en mutlak ekonomik çöküş için dua ediyorum, bir yandan da bu çöküşü engellemek için vargücümle çabalıyorum. Yaptığım tek şey hissettiklerimle çelişmekten ibaret”</b> diyecekti. Bu son cümlenin, yıllar sonra, Skidelsky’nin eserinde, “insan Keynes’in çelişkilerle dolu hayatının iyi bir özeti” olarak zuhur edeceğini tabii ki bilmiyordu...Bilseydi de, bir şey değişmezdi sanırım. Çelişkilerin sadece kaçınılmaz değil, kurtarıcı da olabileceğini kavrıyordu zira. <b>Akılda bir kez tutuşunca, bir daha kolay kolay söndürülemeyen o vahşi arzulara kendisini bırakabilen insanların, içlerindeki çelişkileri bir güzel ütüleyip tutkularını sürekli bastıranlardan daha şanslı olduklarını, çünkü yavaş bir ölümden farksız olan bu yeknesak hayata daha sıcak bir tebessüm ve daha samimi bir vakarla katlanabildiklerini görüyordu.</b> <br/><br/>Çaykovski’nin <b><i>Uyuyan Güzeli</i></b>’nde dans ederken seyredip âşık olduğu Rus balerin Lydia Lopokova’yla, Virginia Woolf’un bütün muhalefetine rağmen evlenmesi ve Bloomsbury’deki herkesi hayrete düşürecek kadar mesut bir karı-koca hayatı yaşaması, biraz da bu sayede mümkün olmuştu galiba. <b>Tek bir hayat yoktu Keynes için, tek bir iş, tek bir uğraş, tek bir aşk imkânsızdı; hayat çoğul bir şeydi ve öyle yaşanmalıydı.</b><b> <br/><br/><br/>Usta’nın Dönüşü...</b> <br/><br/>Robert Skidelsky, yeni kitabı <b><i>Keynes: The Return of the Master</i></b> (Keynes: Ustanın Dönüşü)’da, bu keyfiyeti en iyi anlatan başlığı bulmuş bence... Kitabın üçüncü bölümüne, <b>“Keynes’in hayatları”</b> adını vermiş; çoğul, basit, açıklayıcı. <br/><br/>Kitap, eylül başında Londra’da yayımlandı ve başlı başına harika bir Keynes gravürü olan bu biyografik bölümün yanı sıra içerdiği iktisadi tezlerle de Batı’da canlı bir tartışma başlattı. Skidelsky, dünyada “Keynes’in biyografçısı” olarak ünlenmesine karşın, aynı zamanda bir politik ekonomi profesörü, “Lord” unvanlı eski bir siyasetçi ve yaşanan küresel mali krizle ilgili tartışmalara katılan çetin bir polemikçi... <br/><br/>Yeni kitabı da, Skidelsky’nin mevcut krizin derslerini Keynesyen bakışla yorumladığı eklektik bir çalışma. <b><i>Ustanın Dönüşü</i></b>’nde, bir yandan benim gibi eski iktisat öğrencilerinde ders notlarını yeniden karıştırma hevesi yaratabilecek bir teorik tartışma var, bir yandan da Keynes’ten yola çıkan pratik öneriler. <br/><br/>Skidelsky, özetle, Reagan-Thatcher döneminde şahlanan serbest piyasacı ekolü, neoklasik iktisatçıları, “laissez-faire” felsefesini suçluyor ve <b>“Krizin kökeninde iktisadın entelektüel çöküşü var”</b> diyor. Skidelsky’ye göre, mali piyasaların denetimsiz bırakılmasına cevaz veren yanlış iktisadî fikirlerin egemenliği dünyayı bu hale getirdi; küresel ekonominin yaşadığı çöküş, esasen Keynes’i yadsımanın bedeli. <br/><br/>Keynesyen teorinin <b>“piyasalar özünde istikrarsız, belirsiz, büyük şokları kendi doğasında barındıran yerlerdir ve kendi kendilerini düzeltme yetenekleri yoktur”</b> diye özetlenebilecek tezini temel alıyor Skidelsky... Özellikle de, 1980’lerde Keynes’in mezarında bir kez daha öldüğünü ilan eden Robert Lucas’ın “rasyonel beklentiler” ve Milton Friedman’ın “monetarizm” yaklaşımlarını hedef seçiyor; piyasanın mündemiç istikrarsızlıklarının, tıpkı ABD ve Avrupa hükümetlerinin şimdilerde yaptıkları gibi, devlet müdahalesini şart kıldığını savunuyor.<b> <br/><br/><br/>Mikroekonomiyi yasaklayınız!<i> <br/><br/>Ustanın Dönüşü</i></b>’nün, bence çok daha ilginç olan yanı ise, iktisat fakültelerinin müfredatının sil baştan yenilenmesine yol açabilecek öneriler yapması. Tekil piyasalara odaklanan “mikroekonomi” ile ekonominin geneline bakan “makroekonomi” arasındaki ayrıma bayrak açması. <br/><br/>Makroekonominin “esas” olduğunu savunuyor Skidelsky; Keynes’in 1936 tarihli başyapıtı <b><i>Genel Teori</i></b>’de çürütmeye çalıştığı <b>“Her arz kendi talebini yaratır”</b> ya da <b>“Ürün ve hizmet arzını artırmakla tam istihdam mümkündür”</b> ya da <b>“Parası olan mutlaka harcar”</b> diye özetlenebilecek Say Kanunları benzeri genellemeleri unutmamızı istiyor.<b> <br/><br/>Hatta, “makroekonomi bölümlerinde hiç mikroekonomi öğretilmesin” diyor; piyasaların, tutulan istatistiklere uymayan, ezberletilen kanunlara direnen belirsizliklerini anlama ve bunlara tepki verme usullerini öğrenme derdindeki makroiktisatçıların kafalarının bütün o “teksesli” kabullerden azade kalmasını diliyor. </b><br/><br/>Skidelsky’nin bu çağrısı üzerinde biraz derinlemesine düşününce, siz de kavrıyorsunuz ki Jean Baptiste Say’ın on sekizinci yüzyılın sonunda tasavvur ettiği gibi, “her arzın kendi talebini yarattığı” bir dünyada yaşasaydık eğer, bugün ne Lehman Brothers çökmüş olur, ne Amerika bir “ucuz konut” cehennemine döner, ne de Belçika Hazinesi iflasın eşiğine gelirdi. <b><i>Ustanın Dönüşü</i></b>, çelişkileri ve kuralsızlıklarıyla barışık o Keynesyen ruha teslim olmanın sadece “insanî” değil “iktisadî” yararını da usulca benimseten bir kitap velhasıl.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7503.htm), [web.archive.org (arşiv bağlantısı)](http://web.archive.org/web/20091005024717/http://taraf.com.tr:80/makale/7503.htm)
# Bayram çocukları

*Yasemin Çongar 22.09.2009*

<div class="taraf_structure_2col_1zq">
<div class="margen_n">



 <p>Dün akşam, bu yazıyı yazmak için masama oturmadan önce, Anadolu Ajansı’ndan Ali İhsan Öztürk’ün çektiği fotoğrafları gördüm. <br/><br/>Van Bahçesaray’dan birkaç kare... <br/><br/>Bayramı geçirmek için Bahçesaray yaylalarına çıkan Siirtli göçerler vardı o karelerde. <br/><br/>Yüzlerine baktım. <br/><br/>Kirin ve fakirliğin gölgelediği çocuk çehrelerine... <br/><br/>Nasıl da tanıdıktılar. <br/><br/>Nasıl da eskiydiler. <br/><br/>Nasıl da “siyah bir neşesizlik” içindeydiler. <br/><br/>Zeyniler Köyü’nün çocuklarını böyle anlatmaz mıydı Feride? <b><br/><br/>“Bu köyün evleri, sokakları, mezarları gibi çocuklarında da siyah bir neşesizlik var. Renksiz dudakları gülmenin ne olduğunu bilmiyor; durgun gözleri ağır bir melal içinde ölümü düşünüyor gibi.”</b> <br/><br/>Reşat Nuri Güntekin’in 1922 yılında yazdığı bu satırlar, <b><i>Çalıkuşu</i></b>, Cumhuriyet’in bütün kuşaklarının okuduğu bir roman olduğu için değil sadece, aynı zamanda ve ne yazık ki bu satırlardaki portre seksen altı yıllık Cumhuriyet’in bugününe de ait olduğu için hâlâ capcanlı gelmiyor mu bize? <b><br/><br/>Üstelik sadece, geçenlerde bizi iftarda ağırlayan okurumuz Muhammed Affan’ın memleketinden söz ederken muzipçe hatırlattığı gibi “üç ay Van’a, dokuz ay Allah’a bağlı” olan Bahçesaray ve benzeri “uzak” köşelerinde değil bu memleketin, sadece Doğu’da değil, Batı’daki büyük kentlere göç edenlerin yerleştiği derme çatma mahallelerde de biraz dolaştığınızda hâlâ “siyah bir neşesizlik” içindeki çocuklara rastlamıyor musunuz siz de?..</b> <br/>Biliyorum, çoğunuz itiraz edeceksiniz; “Türkiye çok gelişti” diyeceksiniz. <br/><br/>Ve haklısınız; Türkiye tabii çok gelişti, çok kalkındı. <br/><br/>Bu kalkınmayı, memleketin her yanında da görmek mümkün üstelik... <br/><br/>Ama <b>gelişmişliğin somut ölçülerine bakınca, seksen altı yıllık Cumhuriyet’in değil bir “kalkınma mucizesi” yaratmak, bir “başarı öyküsü” yazdığını bile söylemek imkânsız.</b> <br/><br/>Zira, gelişmişliğin somut ölçüleri, seçeneklerle ilgili. <br/><br/>Gelişmişlik, bir memleketin çocuklarına sunduğu tercih hakkıyla ölçülüyor bugün. <b><br/><br/>Birleşmiş Milletler’in İnsani Gelişmişlik Raporları’nın fikir babası Mahbub ül Hak’ın deyişiyle, “gelişmenin temel hedefi, insanların tercihlerini genişletmek” zira.</b> <br/><br/>Ül Hak, bu hedefe ulaşma kriterini, yani tercihlerimizin genişliğini ölçmenin yöntemini de belirleyen adam aynı zamanda. <br/><br/>“Bilgiye ulaşma hakkı,” bu ölçümde Ül Hak’ın temel aldığı kıstaslardan biri. <br/><br/>Bu hakkın bir ülkede ne ölçüde kullanılabildiği, o ülkenin “insani gelişmişlik” notunun belirlenmesinde birinci derecede etkili oluyor. <br/><br/>Okur-yazarlık ve okullaşma oranları üzerinden ölçülen “bilgiye ulaşma hakkı,” ülkelerin Birleşmiş Milletler İnsan Gelişmişlik Endeksi’ndeki yerini de belirliyor. <b><br/><br/>Seksen altı yıllık Cumhuriyet Türkiye’si, bu endekste 76’ncı sırada, yani insani gelişmişlik düzeyi “ileri” sayılan ülkeler arasında değil; “orta” bölümde yer alan ülkelerin başında.</b> <b><br/><br/>Ve Türkiye’nin insani gelişmişliğinin, dünyadaki 75 ülkenin gerisinden gelmesindeki en büyük etmen, ilköğretim ve lise düzeyinde okullaşma oranının düşük olması.</b> <br/><br/>Nitekim bu oran bazında, Türkiye dünya sıralamasında 106’ncı durumda, yani bırakın “ileri derecede gelişmiş” ülkeleri, orta derecede gelişmiş” sayılan otuz kadar ülkenin de gerisinde. <br/><br/>Bunları, sadece Bahçesaray’daki göçer çocukların fotoğrafına baktığım için yazmıyorum.<br/><br/>Bu yazının vesilesi, İlköğretim Genel Müdürü İbrahim Er’in dünkü açıklaması oldu. <br/><br/>Esasen, <b><i>Çalıkuşu</i></b>’nu aklıma düşüren de bu açıklama. <b><br/><br/>Er, özetle, Türkiye’de tam 453 bin ilköğretim öğrencisinin, yaşlarına ve seviyelerine uygun sınıflar yerine “birleştirilmiş sınıflar”da okumak zorunda olduğunu söyledi dün.</b> <br/><br/>Yani, Cumhuriyet’in, yarım milyon çocuğuna, yaşına ve seviyesine uygun bir sınıf veremediğini söyledi. <br/><br/>Dahası, ilköğretim çağındaki 129 bini kız 229 bin çocuğun okula gitmediğini de açıkladı. <br/><br/>Basit bir hesapla, Türkiye’de 680 binden fazla çocuğun, hak ettiği eğitimi ya hiç alamadığını ya da birleştirilmiş sınıflarda yarım yamalak aldığını anlattı. <b><br/><br/>Velhasıl, bugün hâlâ, tercih hakkı daha en baştan sınırlanmış, seçenekleri hayatlarının ilk yıllarından itibaren kısıtlanarak hayata hazırlanan çocukların memleketi burası.</b> <br/><br/>Reşat Nuri Güntekin’in, köy çocuklarının yüzünde gördüğü siyah neşesizliğin seksen yedi yıl sonra bize çok tanıdık gelmesi asıl bundan bence.<br/><br/>Bayramınız kutlu olsun.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7565.htm), [web.archive.org (arşiv bağlantısı)](http://web.archive.org/web/20091005024723/http://taraf.com.tr:80/makale/7565.htm)
# Ölümde Kürdistan kriteri

*Yasemin Çongar 23.09.2009*

<div class="taraf_structure_2col_1zq">
<div class="margen_n">



 <p>Adalet Bakanı Sadullah Ergin birkaç hafta önce gazete yöneticileri ve yazarlarla İstanbul’da düzenlediği toplantıda müjdeyi vermişti:<b> <br/><br/>“Avrupa İnsan Hakları Mahkemesi’nin kararlarını, Türkçeye çevirtip bütün hâkimlerimizin bu kararlardan haberdar olmasını sağlayacağız.”</b> <br/><br/>Bu bir nevi müjdeydi gerçekten de, zira yargı sisteminin aldığı kararlar Avrupa İnsan Hakları Konvansiyonu’yla çeliştiği için en fazla mahkûm olan ülke, Türkiye. <br/><br/>Buna karşın, <b>verdikleri onca hüküm Avrupa’dan “dönen” Türkiyeli hâkimler, bu durumdan ders çıkarmamakta, Avrupa İnsan Hakları Mahkemesi kararlarının oluşturduğu içtihadı görmezden gelmekte ısrarlılar. <br/><br/>Bunun en önemli nedeni, “adaletten önce devlet” diyerek, hukukun evrensel normlarına omuz silken birer milliyetçi ideolog gibi davranmayı, cübbesine reva gören hâkimlerin çokluğu kuşkusuz.</b> <br/><br/>Ama vahametin, “yabancı dil bilmemek” gibi “masum” ve –yargı mensuplarının yüzde 90’ından fazlasının bu zaaftan mustarip olduğu düşünülürse- Türkiye için ziyadesiyle “acıklı” bir gerekçesi de var. <br/><br/>Adalet Bakanlığı’nın “çeviri seferberliği”ni, en azından bu ikincil gerekçeyi ortadan kaldırabileceği için alkışlamalıyız.<b> <br/><br/><br/>Müstakbel bir mahkûmiyet </b><br/><br/>Gökçer Tahincioğlu’nun dün <b><i>Milliyet</i></b>’e manşet olan haberini, “Türkiye’nin Avrupa İnsan Hakları Mahkemesi’nde yeni bir mahkûmiyete doğru attığı adım” olarak da okumak mümkün. <br/><br/>Habere göre, Yargıtay Ceza Genel Kurulu, 2005’te Siirt’te, askerî araca taş atan kalabalığa, tam otomatik silahla yedi kurşun sıkan ve taş atanlar arasında olmayan Abdullah Aydan adlı şahsın ölümüne yol açan uzman çavuşa ceza verilemeyeceğine hükmetti. <b><br/><br/>Kurulun gerekçeli kararı, ilk bakışta vicdansızlıkla ve mantıksızlıkla ama çok daha önemlisi, Avrupa İnsan Hakları Konvansiyonu’nu ve ona bağlı olarak oluşmuş içtihadı biraz bilen herkesin hemen öngörebileceği gibi hukuksuzlukla malûl.</b> <br/><br/>Zira kurul, uzman çavuşun kalabalığa ateş açmasının “saldırı ile orantılı bir savunma” olmadığını teslim etmekle birlikte, üç temel unsura dayanarak beraatin onanmasına hükmediyor. <br/><br/>Birbirinden vahim ve Avrupa İnsan Hakları Mahkemesi’ndeki müstakbel mahkûmiyetimizin de gerekçesini oluşturmaya aday bu üç unsuru kısaca anlatmaya çalışayım.<b> <br/><br/><br/>Önyargılı, vicdansız, hukuksuz</b> <br/><br/>Bu unsurlardan birincisi, Yargıtay Ceza Genel Kurulu’nun, uzman çavuşun ölümüne yol açtığı kişinin saldırganlar arasında olmadığına ilişkin yerel savcılık, yerel mahkeme, Yargıtay Cumhuriyet Başsavcılığı ve Yargıtay 1. Ceza Dairesi tesbitlerini tümüyle göz ardı ederek, tam tersi geçerliymiş gibi karar vermiş olması ki, burada bir “önyargı” olduğu âşikar... <br/><br/>Yargıtay Cumhuriyet Başsavcılığı’nın “Atış kalabalıkla ilgisi olmayan araçların arkasında bekleyen kişinin ölümünden anlaşılacağı üzere paralel biçimde yapıldı” saptamasının görmezden gelinmesinin başka hiçbir açıklaması yok. <br/><br/>İkinci vahim nokta, gerekçeli karardaki “bölgenin özellikleri bir bütün olarak göz önüne alındığında, yasal savunmada sınırın mazur görülebilecek bir korku ve telaşla aşıldığı” saptamasında saklı. <br/><br/>Bu saptamanın meali şudur: <b><br/><br/>“Kürt bölgesinde orantılı güç farklı hesaplanır. Kürtsen ve /veya Kürtlerin arasında dolaşıyorsan, hukuk seni daha az korur. Kürt bölgesinin özellikleri, yaşama hakkını da sınırlar.”<i> <br/><br/>Milliyet</i></b>’in habere attığı o çok yerinde başlıkla “Ölümde ‘bölge’ kriteri” uygulanmasının Türk hukuk içtihadına geçirilmesidir bu ve bence, sadece isyan ettirici bir hukuksuzluk değil, aynı zamanda utandırıcı bir vicdansızlık örneğidir.<b> <br/><br/><br/>Gazi Olayları’nı hatırlayan var mı</b> <br/><br/>Gerekçeli karardaki üçüncü vahamet unsuru, Yargıtay Ceza Genel Kurulu’nun, uzman çavuşun yasal savunma sınırını “mazur görülebilecek bir korku ve telaşla aştığı” saptaması... Esasen, bu saptama, Kurul’un Avrupa İnsan Hakları Mahkemesi’nin benzer durumlarda verdiği kararlardan bihaber olduğunu kanıtlıyor. <br/><br/>Oysa, Strasbourg’daki mahkeme, 26 Temmuz 2005’te Türkiye’yi mahkûm ederken, güvenlik güçlerinin “korku ve telaş” ile hareket etmesinin, Avrupa İnsan Hakları Konvansiyonu’nun “yaşama hakkını güvenceye alan” ikinci maddesinin ihlalini ortadan kaldıran bir gerekçe olmadığına hükmetmişti.<b> <br/><br/>Mahkeme o kararında, Gazi ve Ümraniye olaylarında polisin orantısız güç kullanımı sonucu ölen 17 kişinin yakını olan 22 Türkiye vatandaşını haklı bulurken, polisin “baskı altında ve panikle” hareket etme lüksü olmadığını, bunu önleyecek eğitim ve talimatlara, ayrıca “kurşun” yerine kullanabileceği göz yaşartıcı bomba, plastik kurşun, basınçlı su benzeri malzemeye sahip olması gerektiğini de kayda geçirmişti...</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7685.htm), [web.archive.org (arşiv bağlantısı)](http://web.archive.org/web/20091006041321/http://taraf.com.tr:80/makale/7685.htm)
# Hepimiz yumurtayız

*Yasemin Çongar 24.09.2009*

<div class="taraf_structure_2col_1zq">
<div class="margen_n">



 <p>Kelimeler kudretlidir. <br/><br/>En etkili direniş, kelimelerin direnişidir. Zamana ve mekâna kelimelerle meydan okuyabiliriz; kelimelerle diyar değiştirebiliriz. Bazen de dünyamızı daraltır kelimeler; zihnimizi zehirler. Kelimeler iyileştiricidir ama kanatabilirler de. Ve bence, en büyük kazalar, kelime kazalarıdır. <br/><br/>Kısaca UNESCO diye bildiğimiz Birleşmiş Milletler Eğitim, Bilim ve Kültür Örgütü’nün başkanlık seçimine ilişkin haberleri dün Türkçe internet sitelerinden okurken, kelimelerin hükmünü düşünüyordum. <b>“Yahudi lobisi, Mısırlı bakanı seçtirtmedi.” Haberlerin başlığı buydu; kısa, keskin ve körleştirici hükmünü vermişti kelimeler.</b> Oysa başka kelimelerle başka türlü de duyurulabilirdi aynı haber. <br/><br/>UNESCO direktörlüğüne Bulgaristan’ın Paris Büyükelçisi İrina Bokova seçildi. Böylece, 63 yıllık örgütün tepesine ilk kez bir kadın geçiyor. Bokova’nın seçilmesi, aynı zamanda, UNESCO’nun yıllardır uyduğu diplomatik teamülün aşılması anlamına geliyor. Çünkü bu teamül gereği, direktörlük sırası kendisinde olan Arap dünyasının gösterdiği aday, UNESCO’nun temel ilkelerine uygun değildi. Anlaşılan <b>Arap dünyası, diplomatik teamüle ve bu teamülden ayrılmayı göze alamayan Türkiye gibi ülkelere, örgütün demokratik kültüründen daha fazla güvenmiş; “kimi koysak seçtiririz” mantığıyla Mısır’ın 22 yıllık Kültür Bakanı Faruk Hüsnü’yü aday göstermişti.</b> <b><br/><br/>Olmadı. Ya da olması gereken oldu.</b> <br/><br/>Faruk Hüsnü, Arap ülkelerinin “buyur” demesi, Türkiye gibi ülkelerin de ses çıkarmamasına karşın, seçilemedi. Bakanını seçtirmeyi bir “şeref meselesi” sayan Hüsnü Mübarek demokratik bir tokat yedi ama UNESCO da şerefini korudu. <br/><br/>Faruk Hüsnü’yü eğitim, kültür ve bilim üzerine çalışan bir örgütün başına geçirmek, bütün bu kavramlarla alay etmek, onları birer “kelime kazası”na dönüştürmek anlamına gelecekti zira. <b>Mübarek rejiminin demir başlarından biriydi ve yıllarını, Mısır-İsrail ilişkilerinin normalleşmesine karşı çıkmakla, Yahudi kültürüne açılmasının Mısır için tehlikeli olacağını savunmakla geçirmişti Hüsnü. Daha da kötüsü, “Mısır kütüphanelerinde İsrail’e ait kitap bulursam kendi ellerimle yakarım” diyebilmişti.</b> <br/><br/>Ve bu tutumuyla, İsrail’in tepkisini çekti. Ve tabii, “Yahudi lobisi” diye medyanın iki kelimede özetlemeyi pek sevdiği, uluslararası düzeyde etkin, geniş ve kendi içinde çok renkli bir dernekler topluluğu, Hüsnü’ye muhalefet etti. <br/><br/>Ama sadece onlar mı? <br/><br/>Avrupa, Amerika ve Asya’dan birçok devlet de, UNESCO’nun kitap yakmaktan söz edebilen bir adama teslim edilmesine direndi. Arap dünyası ise, ümmet dayanışmasını, kültürel değerlere ve demokrasiye üstün saydı, başka bir aday çıkarmaya yanaşmadı. Obama yönetimi, Hüsnü’nün adı etrafındaki kenetlenmeyi kırmak için Arap başkentlerini tek tek yokladı; nafile. Sonra, “Bari Müslüman bir aday için uğraşalım” diye Türkiye’nin kapısını çaldılar; Zülfü Livaneli’nin adını zikrederek Ankara’ya UNESCO başkanlığına aday gösterip göstermeyeceğini sordular. Yine nafile. <b><br/><br/>Ankara, “Livaneli çok iyi fikir ama Mısır’a karşı tavır alamayız” deyip çıktı işin içinden. ABD’ye cevabında, diplomatik teamüle uyma kararlılığını “centilmenlik” adına yücelten Türk Dışişleri, demokratik ilkelere sadakat göstermemesinin adını koyamasa da, “Yahudi lobisine alet olamayız” kabilinden veciz kelimeler, bazı diplomatlarımızın ağzından dökülebildi.</b> <br/><br/>Sonuçta, Batılılar başka bir alternatif üzerinde anlaştılar; dünkü oylamada, Bokova 31 oyla, 27 oyda kalan Hüsnü’yü geçti. Geriye, kelimeler kaldı. Kahire’den dünyaya yayılan “ellerimle kitap yakarım” kelimeleri... Ankara’nın “Alet olmayız” cümlesi... “Yahudi lobisi Mısırlı bakanı seçtirtmedi” haberleri... <br/><br/>Dedim ya, o haberleri okurken kelimelerin kudretini düşündüm ben; bazen birer kaza olduklarını, bizi sakat bıraktıklarını... Sonra, nedense Haruki Murakami’ye gitti aklım. Ve hepimizin bir yumurta olduğunu hatırladım. <br/><br/>Japon romancı bu yılın şubatında Yeruşalim (Kudüs) Ödülü’nü kazanınca, fırtına kopmuştu. Filistin dernekleri, “Ödülü reddet, İsrail’e gitme, Filistinlilerin karşısına örülen duvara destek vermiş olma” diye ayağa kalkmışlardı. İstedikleri olmadı. Ya da olması gereken oldu. Murakami, Kudüs’e gitti ve ödül töreninde konuştu. Dedi ki, <b>“İsrail’i ziyaret etmem doğru olur mu diye düşündüm ve gelmeye karar verdim. Çünkü çoğu romancı gibi ben de bana söylenenin tam tersini yapmayı severim.”</b>Bu kelimeler salondakileri güldürürken, tam karşısında oturan İsrail Cumhurbaşkanı Peres ile Kudüs Belediye Başkanı Barkat’ın gözlerine baktı Murakami ve devam etti: <b>“Eğer yüksek taş bir duvar ile o duvara çarpıp kırılan bir yumurta varsa, duvar ne kadar ‘doğru,’ yumurta ne kadar ‘yanlış’ olursa olsun, ben yumurtadan yanayım. Çünkü hepimiz yumurtayız. Kırılgan kabuğumuzun içinde nadide birer ruhuz hepimiz. Ve hepimizin karşısında bir duvar var. Bu, birey olarak asla yapmayacağımız şeyleri yapmaya bizi zorlayan sistemin duvarıdır. Ruhlarımızın birlikteliğiyle, kelimelerimizin kudretiyle o duvara karşı çıkmalıyız. Buraya bunu size söylemek için geldim.”</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7584.htm), [web.archive.org (arşiv bağlantısı)](http://web.archive.org/web/20091217173036/http://taraf.com.tr:80/makale/7584.htm)
# Sizin hiç oğlunuz intihar etti mi?

*Yasemin Çongar 25.09.2009*

<div class="taraf_structure_2col_1zq">
<div class="margen_n">



 <p>Yılın son güneşi, kasabanın üzerine doğmaya hazırlanırken ansızın kapısı çalınır bir evin. <br/><br/>Yer, Manisa Gölmarmara. Tarih, 31 Aralık 2006. Saat, sabahın üç buçuğu. <br/><br/>Bir astsubay, bir polis ve bir doktor girerler içeri. Sadece astsubay konuşur: <b>“Oğlunuz intihar etti, başınız sağolsun.”</b> Uzun ailesi yıkılır. <br/><br/>Ege Ordu Komutanlığı İzmir Özel Koruma Bölüğü’nde askerlik yapan oğulları Vahit Uzun, 30 aralıkta nöbet tuttuğu garajda şakağından tek kurşunla vurulmuştur. <br/><br/>Aile inanamaz buna; akılları tutulur en başta, dilleri tutulur. Ama sonra hatırlamaya, düşünmeye, konuşmaya başlarlar. Baba Sait Uzun, en son 29 aralık günü telefonda konuşmuştur Vahit’le. Oğlunun sesi kulağındadır hâlâ: <b>“Baba, burası JİTEM’in yeridir, sakın benimle Kürtçe konuşmayın. Çok dikkatli olun, başımıza kötü şeyler gelebilir.”</b> Dinlemiştir oğlunu; ertesi gün bölükte ziyaretine gideceğini söylemiştir. Vahit’in kendisine aldığı kurbanlık koyunu yılbaşı günü buluşup kesmekte anlaşmışlardır. <br/><br/>Bunun oğluyla son konuşmaları olacağını bilmeksizin kapamıştır telefonu: <b>“Görüşürüz.”</b> <br/><br/>Uzun ailesi, başka şeyler de hatırlar zamanla. İki hafta öncesine gider akılları; Gölmarmara’daki evlerine gelen sivil giyimli dört rütbeli askerin sordukları soruları düşünürler. Kendi evlerinde aileleriyle, Vahit’le ilgili sorgulanmışlardır. <b><br/><br/>“Peki ama neden? Oğlu askerde olan, kaç aile birileri tarafından ziyaret edilip sorgu suale tutuluyor?”</b> Bu cevapsız sorular, oğullarının intihar etmiş olmayacağı inancını besler. <br/><br/>Sonra, bölüğüne gidip eşyalarını teslim aldıklarında, Vahit’in tuttuğu günlüğün birçok sayfasının yırtılmış olması büsbütün kuşkularını arttırır. Üstelik, Vahit’in ölü bulunması öncesinde, nöbette uyuduğu için uyarıldığını da öğrenmişlerdir. Birkaç gün sonra ise, Vahit’le aynı bölükte askerlik yapan bir arkadaşından telefon alırlar: <b>“Oğlunuz intihar etmedi, öldürüldü. Askerliğim bittikten sonra size gerçeği anlatacağım.”</b> <br/><br/>İsyanını bastırsa da şüphesini gizlemez Uzun ailesi; Vahit’in ölüm koşullarının araştırılması için, Ege Ordusu Komutanlığı Askerî Savcılığı’na başvurur. Soruşturmanın sonucu, <b>“oğlunuz intihar etti, kovuşturmaya yer yok”</b> olur. Ailenin avukatları aracılığıyla yaptığı itirazlar geri çevrilir. <br/><br/>Nihayet, bugün arkadaşımız <b>Fikret Karagöz</b>’ün haberinden okuyacağınız gibi, Uzun ailesi çareyi Avrupa İnsan Hakları Mahkemesi’ne gitmekte bulur; başvuruları kabul edilir. <br/><br/>Bugünkü tek “şüpheli intihar” haberimiz bu değil... <b>Mustafa Arısüt</b>’ün Elazığ’dan yazdığı haberi de onuncu sayfada bulacaksınız. <br/><br/>Karslı Uzun ailesininkine benzer bir acıyı Urfalı Yüksel ailesinin de yaşadığını göreceksiniz. Oğulları Ali Yüksel, bir yıl önce, 9 Eylül 2008’de askerlik yaptığı Elazığ Jandarma Komando Taburu’nda ölmüş. Onlara da, vakitsiz bir ziyaretle verilmiş haber: <b>“Allah korkusu olmayan iki terörist iftar vakti saldırdı, oğlunuz şehit oldu.”</b> Onlar da yıkılmışlar; <b>“ya sabır ya Allah, vatan sağ olsun”</b> demişler. Ta ki beş ay sonra savcılıktan gelen yazıda, Ali’nin <b>“intihar ettiği”</b> bildirilinceye dek. <br/><br/>Bunun üzerine, tabura başvurur aile ve resmî hikâyenin bir kez daha değiştiğini görür; askerî savcılığın elinden çıkma yeni rapor şöyledir: <b>“Er Ali Yüksel, Kızıltaş kırsalında arama ve tarama faaliyetinde bulunurken kaçmak amacıyla kendini yaraladı.”</b> <br/><br/>Ailenin aklı tutulur önce, dili tutulur; ama onlar da çok geçmeden düşünmeye, sormaya başlarlar: <b>“Ali’nin kalbiyle omuzu arasında kalbinin hemen üstünü delen bir kurşun var. Kaçmak için kendini yaralayan kişi elini, kolunu yaralamaz mı? Kalbe ateş ederek yaralanmak istenir mi? Olay yerinde yirmi adet boş kovan bulunması nasıl açıklanmalı? Bir kişi kendisini yaralamak için yirmi kez ateş eder mi?”</b> <br/><br/>Bu sorularla bir dilekçe yazarlar. Ve Malatya Askerî Mahkemesi itirazlarını kabul eder. Askerî savcılığın <b>“kendini yaralama amaçlı ateş sonucu kazara ölüm”</b> kararını, eksik soruşturma gerekçesiyle bozar. <br/><br/>Urfalı Yüksel ailesinin önünde, Karslı Uzun ailesinden farklı olarak bir seçenek daha var artık; sorularının cevabını, Avrupa İnsan Hakları Mahkemesi’ne gitmeden önce, ilgili askerî makamlardan yargı yoluyla almayı bir kez daha deneyecekler. <br/><br/>Yine bugün, yine onuncu sayfamızda, askerliğini yapan bir başka gencin, Er Semih Pektaş’ın sonunu da okuyacaksınız. <br/><br/>Ankara Mamak 28. Mekanize Tugayı’nda 19 Eylül 2009’da ölü bulundu Semih. Ertesi gün toprağa verildi. Pektaş ailesine yapılan açıklama kısaydı: <b>“Oğlunuz intihar etti.”<br/><br/></b>Oysa aile Semih’in cesedini görmüştü. Kafasında iki kurşun yarası vardı. Kurşunlardan biri, sağ şakaktan girip kulak arkasından çıkmış; ikincisi yanaktan girmiş dudağı parçalamıştı. <br/><br/>“<b>Bu nasıl intihar? Ve Semih neden intihar etsin ki?”</b> Pektaş ailesi, bu soruları soruyor şimdi; oğullarının canına kıymış olabileceğine inanmıyor, itiraz hakkını kullanmak için otopsi raporunun verilmesini bekliyor. <br/><br/>Acaba, Pektaşlar gibi, acısı şüphesiyle derinleşerek evlâdının ölüm raporunu bekleyen kaç asker ailesi var Türkiye’de? Yükseller gibi <b>“teröristler öldürdü”</b> denen oğulları için sonradan <b>“hayır, aslında kendini vurdu”</b> açıklaması yapılan kaç aile itiraz hakkını kullanabildi? Kaç ailenin oğlu, Vahit Uzun gibi askerde <b>“intihar”</b> adı verilen şüpheli koşullarda öldü ve Uzunlar gibi kaç aile, bütün girişimlerine rağmen, oğullarının ölüm sebebi konusunda askerî makamlardan inandırıcı cevaplar alamadı? <br/><br/>Sizin de aklınıza Cemal Süreya’nın dizeleri gelmiyor mu...<b> <br/><br/>“Sizin hiç babanız öldü mü? <br/>Benim bir kere öldü kör oldum <br/>Yıkadılar aldılar götürdüler <br/>Babamdan ummazdım bunu kör oldum...”</b> <br/><br/>Siz de sormuyor musunuz; Türkiye’de kaç asker ailesi oğullarından ummadıkları <b>“intihar”</b> haberleriyle kör oldu kimbilir, kaç aile kan kustu, kaç aile itiraz etti ve kaç aile sustu? </p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7616.htm), [web.archive.org (arşiv bağlantısı)](http://web.archive.org/web/20091216130251/http://taraf.com.tr:80/makale/7616.htm)
# Bağımsızlık Bildirgesi’nden klitorise

*Yasemin Çongar 26.09.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/><br/>Yazıdır ama aynı zamanda sestir edebiyat. Şiir ve romandır ama aynı zamanda söylevlerdir, manifestolardır, mektuplardır. Komedidir bazen, bazen de şarkıdır. <br/><br/>Ve <b>edebiyatın içinden hayat görünür... </b><br/><br/>Bedenlerimizden ruhlarımıza, annelerimizden aşklarımıza, kendi mahallemizden öteki mahallelere, içine doğduğumuz din ve milliyetten içine girdiğimiz kavgalara, en derinlerimize sakladığımız sırlardan en uzağımızdaki bilinmeyenlere kadar, fark etsek de etmesek de, hayatımıza dokunan her şeye edebiyatın içinden bakabiliriz. <br/><br/>Bir ülkenin portresi de, o topraklarda üretilmiş şiirlerle, romanlarla, mizah ve masallarla, nutuk ve güftelerle, bildiri ve biyografilerle çizilebilir keza. <br/><br/>Bütün bunların oluşturduğu yazılı ve sesli tarih, bir hikâye olarak anlatılabilir. <br/><br/>ABD’de bu ay yayımlanan <b><i>A New Literary History of America</i></b> (Amerika’nın Yeni Edebî Tarihi) kitabı tam da bunu yapıyor işte; Kuzey Amerika’nın beş yüz yıllık geçmişine, edebiyatın içinden bakıyor. <br/><br/>Amerikan edebiyatının tarihini yazmaktan ziyade, Amerikan tarihini edebî bir bakışla anlatıyor.<b> <br/><br/><br/><font size="4">Ansiklopedi değil provokasyon</font> <i><br/><br/>Amerika’nın Yeni Edebî Tarihi</i></b>’nin fikir babaları Harvard kökenli. <br/><br/>Harvard Üniversitesi İngilizce profesörlerinden Werner Sollors, kitabın iki editöründen biri ve 2005’teki siftah sırasında, <b>Harvard University Press</b>’teki yayıncıların kendilerine verdiği talimatı şöyle aktarıyor:<b> <br/><br/>“Bir ansiklopedi değil, bir provokasyon hazırlayacaksınız.”</b> <br/><br/>Doğrusu, kendi hesabıma, dört yıl sonra, aralarında tanınmış romancılar, şairler ve akademisyenlerin de olduğu iki yüzden fazla yazarın kaleminden çıkma iki yüz yirmi kadar yazıyı biraraya getiren 1095 sayfalık bu <b>“hazine”</b>yi okurken, yayınevinin en baştaki talimatının büyük bir başarıyla hayata geçtiğine kani oldum ben.<b> <br/><br/>1507 yılında “Amerika” isminin ilk kez haritada yerini bulmasıyla başlayıp 4 Kasım 2008’de Barack Obama’nın başkan seçilmesine dek uzanan zaman diliminde, Amerika’nın ve Amerikalıların hayatına dokunmuş hemen her şeyi edebî bir süzgeçten geçirip edebî bir dille anlatan bu kitabı, Amerika’nın kendisi gibi çoğul ve renkli, Amerikalıların çoğunluğu gibi rahat ve teklifsiz, Amerikan edebiyatının en iyi örnekleri gibi sürprizli, hergele ve kışkırtıcı bulduğumu söyleyebilirim...</b><b> <br/><br/><br/><font size="4">Romancılar, politikacılar ve diğerleri</font></b><font size="4"> <br/></font><br/>Yazmak, seçmektir her zaman... yani sınırlamaktır, elemektir, vazgeçmektir.<b><i> <br/><br/>Amerika’nın Yeni Edebî Tarihi</i></b>’nin editörleri de hangi olayları hangi edebî eserlerin yardımıyla anlatacaklarına, neleri dışarıda bırakıp neleri içeride tutacaklarına karar vermek için uzun seanslar yapmışlar. <br/><br/>Sonuçta, ortaya çıkan seçki, <b>“Amerikan edebiyatı”</b> deyince hemen akla gelebilecek olan başyapıtlarla nispeten az bilinen eser ve isimleri buluşturmuş. <br/><br/>1692’de Salem’de <b>“siz cadısınız, cehennemdir yeriniz”</b> sözleriyle ipe gönderilenlerin hikâyesi de var kitapta, 1776’daki <b><i>Bağımsızlık Bildirgesi</i></b> de... <br/><br/>Cherokee halkına mensup bir demirci ustası olan Sequoyah’nın 1821’de ilk yerli alfabesini hazırlaması da; 1835’te Fransız gezgin <b>De Tocqueville’</b>in Amerikan demokrasisini Amerikalılara anlatması da; 1912’de Tarzan’ın, 1938’de Süpermen’in ilk kez zuhur etmesi de; 1796’da <b>Washington</b>’ın, 1801’de <b>Jefferson</b>’ın, 1865’te Lincoln’ın, 1933’te <b>Franklin D. Roosevelt</b>’in, 1961’de <b>Kennedy</b>’nin yaptığı başkanlık konuşmaları da; 6 Ağustos 1945’te saat 10:45’te atom bombasının Hiroşima’ya atıldığı an kimin neyi ne kadar bildiği ve neler hissettiği de; şiddetinden modernizmine, beyzbolundan Micky Mouse’una, blues’undan marşlarına kadar bir halkın kendini anlamasının ve anlatmasının binbir biçiminin hikâyesi de, her biri ayrı bir yazarın kaleminden bağımsız birer edebî metin halinde bu seçkide yerini almış... <br/><br/>Tabii, Walt Whitman ve <b><i>Çimen Yaprakları</i></b>, Mark Twain ve <b><i>Huckleberry Finn</i></b>, F. Scott Fitzgerald ve <b><i>Muhteşem Gatsby</i></b>, Nabokov ve <b><i>Lolita</i></b>; Emily Dickinson’ın ve Wallace Stevens’ın şiirleri; tabii ki Emerson ve Thoreau; Bob Dylan’ın şarkı sözleri; <b><i>Oz Büyücüsü</i></b> ile <b><i>Porgy and Bess</i></b> de var bu kitapta. <br/><br/>Kendileri olarak değil ama... Bütün bu eserler, ayrı ayrı, Amerikan edebiyatı ve tarihi içindeki yerlerini anlatan denemelerin konusu.<b> <br/><br/>T.S. Eliot, D.H. Lawrence, Ernest Hemingway, Henry James, Sinclair Lewis, Arthur Miller, Thomas Pynchon, Saul Bellow, Norman Mailer, Philip Roth, Richard Powers, Maya Angelou, Alice Walker, Toni Morrison gibi bir dizi yazar ise birbirleriyle ilişkileri, siyaseti ve edebiyatı etkileme biçimleri, belli bir tarihî anda oynadıkları rol ya da belli bir coğrafyaya kattıklarıyla, birden fazla denemenin satır aralarında geziniyorlar.</b> <br/><br/>Edebiyatın hayatla ilişkisini deştikçe deşen bu denemelerden bazıları başlı başına klasikleşmeye aday bence. <br/><br/>Asi feminist yazar Camile Paglia’nın kaleminden Tennessee Williams’ı okurken mesela, <b><i>Arzu Tramvayı</i></b>’nda Marlon Brando’yu da izliyorsunuz göz ucuyla, İkinci Dünya Savaşı sonrasının Amerika’sında sınıf ve seks üzerine düşünüyorsunuz. <br/><br/>Ya da Carolyn Porter’ın <b>“1936 yılının iki büyük olayı”</b> olarak <b><i>Rüzgâr Gibi Geçti</i></b> ile <b><i>Abşalom! Abşalom! </i></b>romanlarının yayımlanmasını ele aldığı, bir başka mükemmel denemede, Margaret Mitchell’ın, ilk yılında bir milyon 700 bin satan efsane romanıyla, Faulkner’ın ilk seferde sadece altı bin adet basılan kitabının aslında aynı telden çaldıklarını belki de ilk kez kavrıyorsunuz. <br/><br/>Her iki romanın da, Amerikan özgürlüğünün kölelik sayesinde mümkün olduğunu anlatarak, sadece konu aldıkları Amerikan Güneyi’ni değil, bütün bir ulusu nasıl derinden sarsıp, en yerleşik mitoslarından birinden nasıl da usulca uzaklaştırmaya başladığını fark ediyorsunuz.<b> <br/><br/><br/><font size="4">Gelmiş geçmiş en başarılı porno</font></b><font size="4"> <br/></font><br/>Piyasaya çıktığı günden itibaren, <b><i>Amerika’nın Yeni Edebî Tarihi</i></b>’nin en fazla tartışılan yönü ise <b><i>Derin Gırtlak</i></b>’ı anlatması oldu. <br/><br/>Ama bu <b><i>Derin Gırtlak</i></b>, o ‘Derin Gırtlak’ değil.. yani Amerikan siyasetine ve gazeteciliğine aşinaysanız hemen aklınıza gelen Watergate Skandalı’nın o meşhur <b>“gizli tanığı”</b>ndan söz etmiyorum. <br/><br/>Ann Marlowe’un anlattığı <b><i>Derin Gırtlak</i></b>, tüm zamanların en başarılı porno filmi.<b> <br/><br/>Filmin başrolünde, Harvardlı editörlerin “Amerikan edebî birikimine yaptığı katkı nedeniyle bu seçkiye dahil etmeye karar verdik” dedikleri fahişe, porno yıldızı ve sonraları feminist Linda Lovelace var.</b> <br/><br/>Ve adından da anlaşılacağı üzere, <b><i>Derin Gırtlak</i></b>’ta, Linda Lovelace’in performansı daha ziyade gırtlağını ilgilendiriyor; film boyunca farklı erkeklerin farklı büyüklüklerdeki erkekliklerini ağzına alan bir porno yıldızı var karşımızda. <br/><br/>Üstelik Marlowe’a göre, Lovelace’in “edebî” yönü kamera önünde oral seks yapmasıyla doğrudan ilgili ama bununla da sınırlı değil. <br/><br/>Lovelace’in yayımlanmış ve herbiri, bir öncekini yalanlar nitelikteki dört biyografisinden <b><i>Ordeal</i></b> (Ateşten Gömlek) üzerine de yazan Marlowe, bu kitabın, Amerikalıları kendi ikiyüzlülükleriyle yüzleştirmekte oynadığı büyük rolü anlatıyor. <br/><br/>Ardından, Lovelace ve zamanında Amerikan aydınlarının da yüceltmekten yüksünmediği <b><i>Derin Gırtlak</i></b> filmi üzerinden, Amerika’daki cinsel devrime bakıyor. <b><i><br/><br/>“Derin Gırtlak’ın altmış bir dakikası”</i></b> diyor Marlowe, <b>“gösterdikleri ve hissettirdiklerinden çok daha mahrem sorular uyandırıyor.”</b> <br/><br/>Marlowe’a göre, bu sorular kadınların cinsel haz duymasıyla ilgili, dolayısıyla da ziyadesiyle hayatî:<b> <br/><br/>“Ana fikrini, Linda Lovelace’in klitorisinin gırtlağında olduğu kabulüne dayandıran <i>Derin Gırtlak</i>, ancak kadınların cinsel birleşmede orgazma ulaşıp ulaşmadıklarını mesele yapmaya başlamış bir toplumda anlam taşıyabilirdi. Anne Koedt’in <i>Vajinal Orgazm Mitosu</i> adlı ezber bozan makalesinin bu filmden sadece iki yıl önce yayımlanmış olması da, <i>Derin Gırtlak’</i>ın güncelliğini kanıtlıyordu. <i>Derin Gırtlak</i>’ın hiç de alışılmadık bir yerde bulduğu orgazmın, aynı derecede uydurma olan vajinal orgazmla ortak yönü her ikisinin de gözlerden saklı olmasıydı.”</b> <br/><br/>Bu sözlerle, Amerikan kadınlarının (ve erkeklerinin) klitorisi keşfini övüyor Marlowe; <b><i>Bağımsızlık Bildirgesi</i></b> ya da <b><i>Tom Amca’nın Kulübesi</i></b>’ndeki gizli ırkçılığın deşifresi ya da Obama’nın başkan seçilmesi kadar, klitorisin keşfinin de Amerikan hayatının, dolayısıyla Amerikan edebî tarihinin bir parçası olduğunu savunuyor.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7635.htm), [web.archive.org (arşiv bağlantısı)](http://web.archive.org/web/20091005024741/http://taraf.com.tr:80/makale/7635.htm)
# İnsan açılımı, siyaset yolu…

*Yasemin Çongar 29.09.2009*

<div class="taraf_structure_2col_1zq">
<div class="margen_n">



 <p><b>Hülya Avşar</b>’ın dün <b><i>Habertürk</i></b> gazetesinde <b>Kutlu Esendemir</b>’e verdiği mülakatta kullanmayı seçtiği kelimeler... <br/><br/>Ve pazar günü <b>Cengiz Çandar</b>’ın, <b><i>Vatan</i></b>’da <b>Sanem Altan</b>’ın sorularını yanıtlarken çizdiği çözüm çerçevesi... <br/><br/>Ankara, bu ikisini yan yana koyabilen bir anlayışa eriştiğini gösterdiği an, PKK silah bırakıp dağdan inmeye başlar.<b> <br/><br/>Hülya Avşar</b>’ın kelimeleriyle başlamak istiyorum. <br/><br/>Annesi Türk, babası Kürt olan ve açılım konusundaki bir demeci nedeniyle, hakkında <b>“halkı kin, nefret ve düşmanlığa tahrik etmek”</b> iddiasıyla soruşturma açılan <b>Avşar</b>, bakın PKK’lılardan nasıl söz ediyor dünkü <b><i>Habertürk</i></b>’te:<b> <br/><br/>“Dağda hakkını arayan Kürt vatandaşlarımızdan bahsediyorum. Onlar da vatandaş, onların da çocukları öldüğü zaman canı yanıyor... Onların da aradığı birtakım şeyler var hayatta. Bunları almak için mücadele ediyorlar. Asıl, onların problemlerini çözmek lâzım.”</b> <br/><br/>Ankara, bugün bunları bu açıklıkla söyleyebilir mi? <br/><br/>Belki hayır. <br/><br/>Ama savaşın bitmesini gerçekten isteyen bir başkent, bu sözlerin yansıttığı anlayışa yaklaşmayı denemeli bence.<b> <br/><br/>Devlet tüm birimleriyle, PKK’lıların da insan, dağdakilerin de vatandaş, evlâdı dağda ölen anne babaların yüreklerinin de paramparça olduğunu kavrayarak konuşmaya başlayabilmeli artık. <br/><br/>PKK’nın, Kürt meselesinde “neden” değil “sonuç” olduğu gerçeğini kabullenmeli... <br/><br/>Kürtlere karşı devlet şiddetinin henüz PKK diye bir örgüt ortada yokken başladığını itiraf edebilmeli... <br/><br/>Ve binlerce çocuğun “başka çare olmadığına” inandıkları için, Avşar’ın dediği gibi “hak aramak için” dağa çıktığını anlamalı.</b> <br/><br/>Zira şundan hiç kuşkum yok... <br/><br/>Bunları içten içe zaten bilen, zaten anlayan devlet, bildiğini, anladığını yansıtmanın yolunu bulduğu zaman, o çocukların dağdan inmesi ve örgütün silahsızlanması için gerekli güven ortamını sağlama yönünde muazzam bir mesafe kaydetmiş olacak. <br/><br/>Ardından, sıra, bu üslupla uyumlu bir <b>“eve dönüş”</b> pratiğini hayata geçirecek adımlara gelecek ki, esasen bunlar, yasama düzleminde çok da fazla bir mesai harcamayı bile gerektirmeyebilir. <br/><br/>Mevzuatta yapılacak birkaç akılcı değişiklikle Kandil’i boşaltmak mümkün olabilir... <b><br/><br/>Yeter ki devletin Kürt meselesindeki zihniyet değişimi samimi ve kalıcı olsun; yeter ki devletin tüm birimleri bu değişimi yansıtan bir üslupla konuşsun ya da en azından susmayı bilsin.</b> <br/><br/>Yoksa sorun, Ankara’daki birçok asker-sivil unsurun bugün yaptığı gibi, “önce silah bıraksınlar” demekle çözülmüyor, çözülmeyecek. <br/><br/>Nitekim yukarıda aktardığım sözleri üzerine, <b>Kutlu Esendemir</b> kendisine, CHP’nin “Silahlarını bıraksınlar, gelsinler” dediğini hatırlatınca, şöyle konuşuyor <b>Hülya Avşar</b>:<b> <br/><br/>“Tamam, gelsinler ama niye gelsinler? Ne vereceğiz de gelecekler? Kendileri pişman oluyorlarsa ne mutlu, ne mutlu hepimize. Ama kendileri bir mücadele veriyorlarsa ve onlara ‘Gelin’ diyorsak, karşılığında bir şey vermemiz lâzım.”</b> <br/><br/>Mülakatın devamından anlıyoruz ki, Avşar’ın “dağdakilere verilmesi gerektiğine” inandığı şeyler arasında bayındır bir ortam var, sağlık var, eğitim var; onun deyişiyle <b>“hepimiz gibi bu topraklarda yaşama hakkı”</b> var, yani tam bir “eşitlik” var. <br/><br/>Dahası, “dağda mücadele verenlerin,” dağdan “boşuna” inmediklerini hissetmelerini sağlayacak bir adım atılması gerektiğini ima ediyor <b>Avşar</b>. <br/><br/>Ve onun adını tam olarak koymadığı bu adımın ne olması gerektiğini, <b>Sanem Altan</b>’la konuşan <b>Cengiz Çandar</b> bence mükemmel özetliyor; çözümün yegâne yolunu birkaç cümlede tarif ediyor:<b> <br/><br/>“Ben olsam Apo’yu, Kandil’i şuna ikna ederdim: Silahlı güçlerin Türkiye sınırı dışına çıkmasına... Diğer ineceklere, de siyasi temsil kanalının önünü açacak yeni yasal bir düzenleme... Çözümün önü açılır.”</b> <br/><br/>Esasen bugün, Ankara’da savaşı bitirmek için samimi bir istek ve kararlılıkla çalışan bürokratların da, <b>Çandar</b>’ın bu sözleriyle hemfikir olduklarını sanıyorum. <br/><br/>İlk aşamada, silahlı PKK’lıların sınır dışına çekilmesine göz yumacak ve o esnada, daha önce 1999’da bu denendiğinde yaptığını yapmayıp, bu kez elini tetikten çekecek bir devlet, daha sonra dağdan inişin yolunu açacak <b>“altın vuruş”</b>u da yapabilir. <br/><br/>Silahlı değil, siyasi bir vuruş olacaktır bu.<b> <br/><br/>Çandar</b>’ın dediği ve benim de bu sütunda daha önce birçok kez yazdığım gibi, <b>“dağdan ineceklere siyaset yapma hakkı tanıyacak bir düzenleme”</b> olacaktır; devlet “ver silahını, al siyaseti” diyebildiğinde PKK’lılardan karşılık görecektir.<b> <br/><br/>Altan</b>’ın sorusu üzerine, <b>Çandar</b>’ın da hatırlattığı gibi, rahmetli <b>Turgut Özal</b>’ın çözümü de buydu zaten:<b> <br/><br/>“Dağda olmaktan gayrı suçun yoksa sıfırlanarak hayata katılmak... Lider kadro için de beş yıl içinde suç işlemezse aynı sıfır noktasıyla Türkiye’ye dönebilmeleri.”</b> <br/><br/>Ve dönenlerin isterlerse hemen siyasete girebilmesi...<b> <br/><br/>Özetle, Hülya Avşar’ın kelimelerine yansıyan “insan açılımı” ve Cengiz Çandar’ın ifade ettiği “siyaset formülü” bu savaşı bitirir.</b> <br/><br/>Bu açılımı samimiyetle yapan, bu formülü cesaretle ortaya koyan bir hükümet, Türkiye’yi kandan kurtarır. <br/><br/>Hepi topu bu kadar zor... <br/><br/>Hepi topu bu kadar basit.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7671.htm), [web.archive.org (arşiv bağlantısı)](http://web.archive.org/web/20091003002303/http://taraf.com.tr:80/makale/7671.htm)
# İnsan açılımı, siyaset yolu…

*Yasemin Çongar 29.09.2009*

<div class="taraf_structure_2col_1zq">
<div class="margen_n">



 <p><b>Hülya Avşar</b>’ın dün <b><i>Habertürk</i></b> gazetesinde <b>Kutlu Esendemir</b>’e verdiği mülakatta kullanmayı seçtiği kelimeler... <br/><br/>Ve pazar günü <b>Cengiz Çandar</b>’ın, <b><i>Vatan</i></b>’da <b>Sanem Altan</b>’ın sorularını yanıtlarken çizdiği çözüm çerçevesi... <br/><br/>Ankara, bu ikisini yan yana koyabilen bir anlayışa eriştiğini gösterdiği an, PKK silah bırakıp dağdan inmeye başlar.<b> <br/><br/>Hülya Avşar</b>’ın kelimeleriyle başlamak istiyorum. <br/><br/>Annesi Türk, babası Kürt olan ve açılım konusundaki bir demeci nedeniyle, hakkında <b>“halkı kin, nefret ve düşmanlığa tahrik etmek”</b> iddiasıyla soruşturma açılan <b>Avşar</b>, bakın PKK’lılardan nasıl söz ediyor dünkü <b><i>Habertürk</i></b>’te:<b> <br/><br/>“Dağda hakkını arayan Kürt vatandaşlarımızdan bahsediyorum. Onlar da vatandaş, onların da çocukları öldüğü zaman canı yanıyor... Onların da aradığı birtakım şeyler var hayatta. Bunları almak için mücadele ediyorlar. Asıl, onların problemlerini çözmek lâzım.”</b> <br/><br/>Ankara, bugün bunları bu açıklıkla söyleyebilir mi? <br/><br/>Belki hayır. <br/><br/>Ama savaşın bitmesini gerçekten isteyen bir başkent, bu sözlerin yansıttığı anlayışa yaklaşmayı denemeli bence.<b> <br/><br/>Devlet tüm birimleriyle, PKK’lıların da insan, dağdakilerin de vatandaş, evlâdı dağda ölen anne babaların yüreklerinin de paramparça olduğunu kavrayarak konuşmaya başlayabilmeli artık. <br/><br/>PKK’nın, Kürt meselesinde “neden” değil “sonuç” olduğu gerçeğini kabullenmeli... <br/><br/>Kürtlere karşı devlet şiddetinin henüz PKK diye bir örgüt ortada yokken başladığını itiraf edebilmeli... <br/><br/>Ve binlerce çocuğun “başka çare olmadığına” inandıkları için, Avşar’ın dediği gibi “hak aramak için” dağa çıktığını anlamalı.</b> <br/><br/>Zira şundan hiç kuşkum yok... <br/><br/>Bunları içten içe zaten bilen, zaten anlayan devlet, bildiğini, anladığını yansıtmanın yolunu bulduğu zaman, o çocukların dağdan inmesi ve örgütün silahsızlanması için gerekli güven ortamını sağlama yönünde muazzam bir mesafe kaydetmiş olacak. <br/><br/>Ardından, sıra, bu üslupla uyumlu bir <b>“eve dönüş”</b> pratiğini hayata geçirecek adımlara gelecek ki, esasen bunlar, yasama düzleminde çok da fazla bir mesai harcamayı bile gerektirmeyebilir. <br/><br/>Mevzuatta yapılacak birkaç akılcı değişiklikle Kandil’i boşaltmak mümkün olabilir... <b><br/><br/>Yeter ki devletin Kürt meselesindeki zihniyet değişimi samimi ve kalıcı olsun; yeter ki devletin tüm birimleri bu değişimi yansıtan bir üslupla konuşsun ya da en azından susmayı bilsin.</b> <br/><br/>Yoksa sorun, Ankara’daki birçok asker-sivil unsurun bugün yaptığı gibi, “önce silah bıraksınlar” demekle çözülmüyor, çözülmeyecek. <br/><br/>Nitekim yukarıda aktardığım sözleri üzerine, <b>Kutlu Esendemir</b> kendisine, CHP’nin “Silahlarını bıraksınlar, gelsinler” dediğini hatırlatınca, şöyle konuşuyor <b>Hülya Avşar</b>:<b> <br/><br/>“Tamam, gelsinler ama niye gelsinler? Ne vereceğiz de gelecekler? Kendileri pişman oluyorlarsa ne mutlu, ne mutlu hepimize. Ama kendileri bir mücadele veriyorlarsa ve onlara ‘Gelin’ diyorsak, karşılığında bir şey vermemiz lâzım.”</b> <br/><br/>Mülakatın devamından anlıyoruz ki, Avşar’ın “dağdakilere verilmesi gerektiğine” inandığı şeyler arasında bayındır bir ortam var, sağlık var, eğitim var; onun deyişiyle <b>“hepimiz gibi bu topraklarda yaşama hakkı”</b> var, yani tam bir “eşitlik” var. <br/><br/>Dahası, “dağda mücadele verenlerin,” dağdan “boşuna” inmediklerini hissetmelerini sağlayacak bir adım atılması gerektiğini ima ediyor <b>Avşar</b>. <br/><br/>Ve onun adını tam olarak koymadığı bu adımın ne olması gerektiğini, <b>Sanem Altan</b>’la konuşan <b>Cengiz Çandar</b> bence mükemmel özetliyor; çözümün yegâne yolunu birkaç cümlede tarif ediyor:<b> <br/><br/>“Ben olsam Apo’yu, Kandil’i şuna ikna ederdim: Silahlı güçlerin Türkiye sınırı dışına çıkmasına... Diğer ineceklere, de siyasi temsil kanalının önünü açacak yeni yasal bir düzenleme... Çözümün önü açılır.”</b> <br/><br/>Esasen bugün, Ankara’da savaşı bitirmek için samimi bir istek ve kararlılıkla çalışan bürokratların da, <b>Çandar</b>’ın bu sözleriyle hemfikir olduklarını sanıyorum. <br/><br/>İlk aşamada, silahlı PKK’lıların sınır dışına çekilmesine göz yumacak ve o esnada, daha önce 1999’da bu denendiğinde yaptığını yapmayıp, bu kez elini tetikten çekecek bir devlet, daha sonra dağdan inişin yolunu açacak <b>“altın vuruş”</b>u da yapabilir. <br/><br/>Silahlı değil, siyasi bir vuruş olacaktır bu.<b> <br/><br/>Çandar</b>’ın dediği ve benim de bu sütunda daha önce birçok kez yazdığım gibi, <b>“dağdan ineceklere siyaset yapma hakkı tanıyacak bir düzenleme”</b> olacaktır; devlet “ver silahını, al siyaseti” diyebildiğinde PKK’lılardan karşılık görecektir.<b> <br/><br/>Altan</b>’ın sorusu üzerine, <b>Çandar</b>’ın da hatırlattığı gibi, rahmetli <b>Turgut Özal</b>’ın çözümü de buydu zaten:<b> <br/><br/>“Dağda olmaktan gayrı suçun yoksa sıfırlanarak hayata katılmak... Lider kadro için de beş yıl içinde suç işlemezse aynı sıfır noktasıyla Türkiye’ye dönebilmeleri.”</b> <br/><br/>Ve dönenlerin isterlerse hemen siyasete girebilmesi...<b> <br/><br/>Özetle, Hülya Avşar’ın kelimelerine yansıyan “insan açılımı” ve Cengiz Çandar’ın ifade ettiği “siyaset formülü” bu savaşı bitirir.</b> <br/><br/>Bu açılımı samimiyetle yapan, bu formülü cesaretle ortaya koyan bir hükümet, Türkiye’yi kandan kurtarır. <br/><br/>Hepi topu bu kadar zor... <br/><br/>Hepi topu bu kadar basit.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7688.htm), [web.archive.org (arşiv bağlantısı)](http://web.archive.org/web/20091006041326/http://taraf.com.tr:80/makale/7688.htm)
# Ceylanların sessizliği

*Yasemin Çongar 01.10.2009*

<div class="taraf_structure_2col_1zq">
<div class="margen_n">



 <p>İki kocaman zeytin tanesi... <br/><br/>Ceylan’dan geriye kalan yegâne vesikalık fotoğraftan bize bakan kapkara iki üzüm. <br/><br/>Okulda çekilmiş olmalı bu fotoğraf. <br/><br/>Herhalde, makinenin flaşı patlayınca kamaşmıştı gözleri... <br/><br/>Kapatıvermişti. <br/><br/>Fotoğrafçı uyarmıştır, sanırım. <b><br/><br/>O da bu kez gözlerini kocaman açmış, ıssız bir orman yolunda ansızın beliren bir arabanın farlarına yakalanmış ceylan misali bakmıştır.</b> <b><br/><br/>Ya da belki her zaman, her şeye böyle bakıyordu Ceylan... </b><b><br/><br/>Merak, hayret ve korkunun tuhaf bir karışımıyla gözlüyordu hayatı. </b><b><br/><br/>Bilmiyorum; hiç bir zaman bilemeyeceğim.</b> <b><br/><br/>Ceylan artık yok.</b> <br/><br/>14 yaşında ansızın sona eren hikâyesini, üç gündür <b><i>Taraf</i></b>’ın manşetinde okuyorsunuz. <br/><br/>28 eylül günü, Diyarbakır Lice’ye bağlı Şenlik Köyü Hambaz Mezrası’ndaki evinden koyun otlatmaya çıkmış Ceylan. <br/><br/>Çıkarken, “N’olur makarna yap” demiş annesine... <br/><br/>Beş dakika sonra, gökten üzerine ölüm yağmış. <br/><br/>Ya havan mermisiyle ya da roketle vurulmuş gencecik bedeni; paramparça olmuş. <br/><br/>Annesi Saliha, evden çıkıp Ceylan’ına koşmuş ama kızının olması gereken yerde, onun dizlerini ve ellerini bulmuş sadece. <br/><br/>Ceylan’ı artık yokmuş. <br/><br/>Havada dağılan vücudundan geriye, otlara bulaşmış, ağaç dallarına takılmış parçalar kalmış. <br/><br/>O parçaları elleriyle toplamış kadın; eteğine koyup taşımış... <br/><br/>Saliha Önkol, böyle anlatıyor kızını kendisinden alan vahşeti. <b><i><br/><br/>Taraf</i></b> Diyarbakır Temsilcisi Faruk Balıkçı’ya ve kendisine taziye ziyareti yapan DTP milletvekillerine, Ceylan’ın korkunç sonunu tarif ettikten sonra soruyor: <b><br/><br/>“Ben buna nasıl dayanacağım? Kızımın hesabını kim kimden soracak?”</b> <br/><br/>Evet, kimden sorulacak bu hesap? <br/><br/>Hambaz Mezrası’nın görüş mesafesindeki Tapantepe Jandarma Taburu’ndan yapılan tek atışla vurulan Ceylan’ın canının hesabını kim verecek? <br/><br/>Öyle bir devletimiz var mı ki bizim? <b><br/><br/>Koyun otlatan bir Kürt kızını vurduktan sonra tam anlamıyla firar eden; bir askerî taburla iki karakolun çevrelediği olay mahalline “güvenli değil” diye yetkili göndermeyen; Ceylan’ı vuran silahın niteliğini ve kime ait olduğunu ortaya çıkartacak incelemeyi yapmayan; karakolun nizamiyesinde küçük kızın cesedinin parçalarına bakıp alelacele bir adlî rapor tutturarak “otopsi gereksiz” diyen, sonra da “olay unutulsun” diye bekleyen bir devlet, bu cinayeti aydınlatmak isteyen bir devlet midir sizce?..</b> <br/><br/>Bugüne dek, kendi eliyle ya da kendi ihmaliyle sonlanan nice hayatın hesabını vermeyen bir devlet... <br/><br/>Bir Kürt kızının gökten üzerine yağan ölümle yok olmasını “haber” bile saymayan bir medya... <br/><br/>Ve biraz da bu devletle bu medyanın vicdansız ittifakı sayesinde yıllardır akan kan... <br/><br/>Şimdi, bu kanı durdurmaya niyet eden hükümete sormak istiyorum... <b><br/><br/>Demokratik açılımlarla Kürt meselesine çözüm bulmaktan, 25 yıllık savaşı bitirmekten söz eden ve samimiyetlerine inandığım İçişleri Bakanı Beşir Atalay’a, Başbakan Recep Tayyip Erdoğan’a, Cumhurbaşkanı Abdullah Gül’e sormak istiyorum:</b> <b><br/><br/>Niye Ceylan’a sahip çıkmıyorsunuz?</b> <b><br/><br/>Ölümünü engelleyemediniz, niye ölüsüne saygı göstermiyorsunuz?</b> <b><br/><br/>Niye Hambaz’a yetkili göndermediniz?</b> <b><br/><br/>Niye Ceylan’ın annesi Saliha’yı ve Önkol ailesinin diğer fertlerini arayıp acılarını paylaşmadınız?</b> <b><br/><br/>Niye onlara, “kızınızın ölümüne kimin sebep olduğunu bulacağız, adaleti işleteceğiz, sorumlusunu cezalandıracağız” demediniz?</b> <br/><br/>Lice Kaymakamı’nı, Diyarbakır Valisi’ni neden hemen devreye sokmadınız? <br/><br/>Ve niye, Saliha Önkol’un feryadına DTP milletvekilleri dışında kimse kulak vermedi? <br/><br/>Bakan Atalay’a, Başbakan Erdoğan’a, Cumhurbaşkanı Gül’e sormak istiyorum... <br/><br/>Şimdi, Saliha Önkol sizin demokratik açılımınıza nasıl inansın? <br/><br/>Kızının kara gözlerine bir daha hiç bakamayacak olan bu acılı anne, kızının ölümü üzerine bir tek kelime bile sarf etmeyen sizlerin samimiyetinize, iyi niyetinize, kararlılığınıza ve cesaretinize nasıl ve neden güvensin? <b><br/><br/>Sayın Atalay, Sayın Erdoğan, Sayın Gül...</b> <b><br/><br/>Ceylan’dan kalan bu yegâne vesikalık fotoğrafa bakınca sizin de içiniz parçalanmıyor mu?</b> <b><br/><br/>Yoksa sizler de mi, devletiyle medyasıyla Ceylan’ın ölümünü umursamayan bu sisteme uyum sağladınız?</b> <b><br/><br/>Ceylanların sessizliğine siz de mi alıştınız?</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7703.htm), [web.archive.org (arşiv bağlantısı)](http://web.archive.org/web/20091006041336/http://taraf.com.tr:80/makale/7703.htm)
# Baykal, kötü bir şaka gibi

*Yasemin Çongar 02.10.2009*

<div class="taraf_structure_2col_1zq">
<div class="margen_n">



 <p>Sürmanşetimizdeki ifadeye bakmayın siz.<b> <br/><br/>Hayır, Cumhurbaşkanı Gül dün “devrim” yapmadı. <br/><br/>Meclis’i açış konuşması, esasen “devrimci” mesajlar içermiyordu... <br/><br/>Aksine, bugün dünyanın herhangi bir demokratik ülkesinde ancak “malûmun ilâmı” sayılacak, “başka türlüsü mümkün mü ki zaten” dedirtecek mesajlardı bunlar. <br/><br/>Radikal hiçbir yönü yoktu konuşmanın... <br/><br/>Sakindi, mâkuldu, ölçülüydü. <br/><br/>Hamurunda, demokratlığın “unu” ve “suyu” sayılabilecek asgari malzemeyi barındıran, yani halk iradesinin ve hukukun üstünlüğüne saygı duyan herkesin kolaylıkla benimseyebileceği sözler söyledi.</b> <br/><br/>Yanlış anlamayın; “Gül’ün konuşması önemli değildi” demiyorum, hamaset yaptığını hiç düşünmüyorum. <br/><br/>Zira Gül’ün, bugün dünyanın herhangi bir demokratik ülkesinde sıradan, hatta “bayat” sayılabilecek vurgularında, maalesef, Türkiye için taze sayılabilecek bir yaklaşım, gecikmişliğine karşın umut veren bir açılım vardı. <br/><br/>Dün <i>Taraf</i>’ın yazıişlerinde, yüzlerimize bu devletin ağlanacak haldeki sicilini bilmenin kondurduğu ama asla alaycı olmayan, samimi ve ümitli bir tebessümle, sürmanşete “Gül devrimi” yazmaya karar vermemiz de bundandı.<b> <br/><br/>Cumhurbaşkanı’nın “sıradan” mesajlarına, sabık ve sabıkalı bir cumhuriyet zihniyetinin içinden baktığınız anda, bu mesajların “sıra dışı” hale gelivermesindeydi “devrim.”</b> <br/><br/>Öyle ya, “Konum ve sıfatı ne olursa olsun, hiç kimse hiçbir nedenle hukukun dışına çıkamaz...” diyordu Gül. <br/><br/>“‘Devletin bekası’ veya ‘ulusal çıkarlar’ gibi kavramlar da hukuksuzluğu ve keyfiliği haklılaştırmak için kullanılamaz. Hukuk devletinin olduğu yerde keyfiliğe yer yoktur...” diyordu. <br/><br/>Devlet erkini kullanan kişi ve kurumların yetki alanlarının hukuk kurallarıyla belirlenmesi gereğinden dem vuruyordu. <br/><br/>Devleti ve rejimi koruma bahanesiyle hukuk dışı yollara başvurmanın, devletin güvenliği ve rejim için en büyük tehlike olduğunu söylüyordu. <br/><br/>Bununla da yetinmiyor; derinlere sesleniyordu:<b> <br/><br/>“Devletin, bir yüzeyde görünen bir de derin ve görünmeyen yüzü olamaz. Devletin tek yüzü hukuktur. Hiç kimse ve hiçbir grup kendini devletin yetkili organlarının yerine koyarak tasarrufta bulunamaz, eylem yapamaz.”</b> <br/><br/>Velhasıl Cumhurbaşkanı, “darbe planlamayın, çete kurmayın, devlet yetkisini hukuk dışına çıkarak kullanmayın” telkininde bulunuyordu; yaşadığı darbelerin, darbe teşebbüslerinin ve deşifre edilmiş darbe planlarının sayısını karıştıran bir cumhuriyetin çocukları için, maalesef “devrimciliğin” kıyısında mesajlardı bunlar. <br/><br/>Yine Gül, “Kürt” kelimesini ağzına almadan ve tabii ki, sürüp giden savaştan “savaş” olarak bahsetmeksizin, “ülkenin içini kemiren soruna” dikkat çekiyor; “Siyasi aklı güçlü bir devlet, sorunlarını başkasına fırsat vermeden kendi iradesiyle çözer” diyordu. <br/><br/>Farklılıkların zenginlik olduğunu, “tek kalıp” içinde eritilemeyeceğini ama farklılıkların “millet içinde millet adacıkları oluşturmak şeklinde de anlaşılmaması gerektiğini” ifade ediyordu.<b> <br/><br/>Bu sözlerin meali açıktı: <br/><br/>Kürt kimliği de (diğer bütün kimlikler gibi) bu ülkenin zenginliğidir, Kürde “Türksün” demenin anlamı yoktur ama bu ülkenin, Türküyle Kürdüyle tek bir “millet” olarak yaşamasını engellemeye de çalışmayınız...<br/><br/>Gül’ün “devrimciliği,” bunu söylemesine yazık ki yetmedi ama konuşmasının satır aralarında, “Anayasal vatandaşlık kapsamında her etnik unsurun eşit ve makbul sayılacağı bir millet” özlemini okudum ben.</b> <br/><br/>Bu özlemi taşıyan bir “vatandaş” olarak da samimi bir ümit duydum. <br/><br/>Ta ki muhalefet partilerinin, Cumhurbaşkanı’nın sözlerine tepkisini dinleyinceye dek... <br/><br/>MHP Genel Başkanı Devlet Bahçeli, kendisine yakışır bir şekilde, “Gül, farklılıklar ülkesinden gelen konuk bir cumhurbaşkanı gibi konuştu. Metnin hiçbir yerinde ‘Türk’ kavramına yer vermemesi bizi çok üzdü” deyiverdi... <br/><br/>Bu yorumun ağlanacak haline gülemedim bile.<b> <br/><br/>Beni güldüren, CHP lideri oldu. <br/><br/>Deniz Baykal’ın tepkisi, kötü bir şaka gibiydi gerçekten; Gül’ün konuşmasını dinlerken “yüreği kararmış...” Öyle söyledi.</b> <br/><br/>Baykal’ın esas derdinin, Gül’ün, hem de Obama’dan sonra nihayet kendi cumhurbaşkanlarını dinlemek için de Meclis’e gelme lütfunda bulunan generallerin karşısında, demokratik açılımı savunması olduğu anlaşılıyordu. <br/><br/>Gül şöyle demişti:<b> <br/><br/>“Türkiye kendi sorunlarını kendisi çözmek zorundadır. Bir ülkenin içini kemiren sorunlar varsa, bunlar kaçınılmaz olarak başka devletlerin müdahalesine açık alanların ortaya çıkmasına yol açar. Çünkü bugünün dünyasında sorunları başkalarından gizlemenin yolu yoktur; her şey açık bir şekilde dünyanın ve herkesin gözü önünde yaşanıyor.”</b> <br/><br/>Baykal şöyle yorumladı: <br/><br/>“‘Eğer bu konuları çözemezsek, gelirler bizim adımıza çözerler’ anlamına gelen, bir cumhurbaşkanının ağzına yakışmayan bir yaklaşımı Gül’ün ağzından dinlerken yüreğim karardı.” <br/><br/>Meali açık değil mi?<b> <br/><br/>Açıkça, “Kürt meselesini çözmeyin, savaşı bitirmeyin” diyen bir ana muhalefet lideri yok mu bu ülkenin?</b> <br/><br/>Hamurunda demokratlığın unu ve suyu bile olmayan, derin devletin önünde eğilip, toplumun geniş bir kesimini dışlayarak adeta bir bürokratik görev ifa edercesine siyaset yapan bu adam, aynı zamanda çağından da, dünyasından da bihaber bir “eski zaman komedyenini” andırmıyor mu bazen?<b> <br/><br/>Böyle bir kafanın, Gül’ün tarif ettiği küreselleşmiş dünyayı ve o dünyada, kırılan kolların yen içinde kalmasına izin vermeyen bir şeffaflaşmanın, ulusal sınırları tanımayan bir evrensel hukukun egemen olduğunu anlaması mümkün mü? <br/><br/>Deniz Baykal, sizin de yüreğinizi karartmıyor mu?</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7735.htm), [web.archive.org (arşiv bağlantısı)](http://web.archive.org/web/20091008030410/http://taraf.com.tr:80/makale/7735.htm)
# Bedenlerine tutsak düşen beyinler

*Yasemin Çongar 03.10.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Şölen sofrası kurulmuştur. Misafirler ziyafete başlamak için kralın masadaki yerini almasını beklemektedir. <br/><br/>Kral birtürlü oturmaz. “Sofrada yer yok” der ve kraliçeyle konuklarının hayret dolu bakışları altında, sandalyesinde oturan, kendisinden başka kimsenin görmediği hayaletle konuşmaya başlar. Bir gece önce öldürttüğü adamın kanlar içindeki hayaletidir bu.<b> <br/><br/>“Ölülerin mahzenleri, toprakları, çukurları / Böyle geri yollarsa bize gömdüklerimizi / Çaylak midesine döner mezarlarımız...”</b> <br/><br/>Kralın bu sözleri üzerine, hayalet sofradan kalkar, salonu terk eder bir süre için... Ve öldürüldüğü misafirlerce henüz bilinmeyen adamın “sağlığına” kadeh kaldırılırken, geri gelir. Ama çılgına dönen kral <b>“diril istersen, kılıcını çek çağır beni”</b> diye düelloya davet edince onu, yeniden ayrılır... Ya da Shakespeare’in, en kısa ve en etkileyici trajedilerinden olan <b><i>Macbeth</i></b>’in metnine eklediği sahne direktifleriyle söylersek, <b>“hayalet çıkar.”</b> <br/><br/>Bu iki kelime, Amerikalı yazar Philip Roth’un sondan bir önceki kitabının adını oluşturuyor; ilhamını tam da <b><i>Macbeth</i></b>’in bu sahnesinden alan bir roman bu: <b><i>Exit Ghost</i></b> yani “Hayalet Çıkar.”<b> <br/><br/><br/><font size="3">Nobel söylentilerinin ortasında</font><i><font size="3"> <br/></font><br/>Exit Ghost</i></b> henüz Türkçede çıkmadı ama Fransızca çevirisi (Exit le phantome) dün yayımlandı ve Fransız edebiyat âleminin birkaç hafta öncesinden başlattığı Roth şöleninin tam ortasına düştü.<b><i> <br/><br/>L’Express</i> dergisinin son sayısında François Busnel’in yazdıklarını okurken, “Fransızların bu yılki Nobel adayı Philip Roth anlaşılan” dedim kendi kendime.</b> <br/><br/>Nitekim Busnel, “Elli yıl önce Amerikan yazınının göklerinde bir füze ateş aldı” diye başlattığı makalesinde, 76 yaşındaki romancının kazandığı ödüllerden en önemlilerini sıralarken “İki National Book Award, bir Pulitzer... ve gelmesi geciken bir Nobel” diye tamamlamış listeyi. <br/><br/>1959’da <b><i>Paris Review</i></b> dergisinin sütunlarında yayımlandığında epey gürültü koparan novellası <b><i>Goodbye, Columbus</i></b> (Hoşçakal, Columbus)’tan bu yana, yarım asır boyunca aralıksız yazan ve bu yılın “Nobel mevsimi”ne hem Avrupa’da hem Amerika’daki edebiyat çevrelerinde yeni romanlarını konuşturarak giren bu üretken romancıyı, Türkçe okuma imkanımız, yarım düzine kitapla (<b><i>Pastoral Amerika, Ölen Hayvan, Bir Komünistle Evlendim, Shylock Operasyonu-Bir İtiraf, Aldatma, Portnoy’un Feryadı</i></b>) sınırlı yazık ki. <br/><br/>Zira <b><i>Exit Ghost</i></b>, onun hemen ardından geçen sonbaharda yayımlanan <b><i>Indignation</i></b> (Öfke) ve ABD’de bu hafta piyasaya çıkan <b><i>The Humbling</i></b> (Kibir Kırılması) ile şimdilik, dile kolay, tam otuz romanlık bir hasat, bir <b><i>oeuvre</i></b> ortaya koyan Roth’un üslubundaki farklılaşmayı, belli temalardaki ısrarını, kitaptan kitaba aktardığı karakterlerin zaman içindeki değişimini izlemeye yetecek bir Türkçe “seçki” yok elimizde...<b> <br/><br/>Nobel tevatürü tutar mı bilmem ama tutarsa, buna galiba en çok, Roth’un ve Roth’un anlattığı “temel çelişki”nin Türkiye’de daha çok bilinmesine vesile oluşturacağı için sevineceğim.</b><b> <br/><br/><br/><font size="3">Sonsuzluk fantezisi, sonluluk gerçeği <br/></font><br/>“Temel çelişki”</b> derken, <b>Mickey Sabbath</b>‘ın “sonsuzluk fantezisi” ve “sonluluk gerçeği” adlarını verdiği iki “düşman”dan bahsediyorum. <br/><br/>Kendisine “pis ihtiyar” diyen, fahişelere düşkün, emekli bir kuklacı Mickey Sabbath... Roth’un 1995’te yayımlanan ve National Book Award’a layık görülen <b><i>Sabbath’s Theater</i></b> (Sabbath’ın Tiyatrosu) romanının başkahramanı. <br/><br/>Sabbath’ın kafasında “sonsuzluğun fantezisi”ni cisimleştiren tek şey, yaşlanan bedenine ve yakınlaşan ölümüne inat sevişebilmektir... Ama ihtiyar bir erkeğin beyni, ne kadar canlı, arzulu ve şehvetli de olsa, ona her şey gibi seks yapabilme yetisinin de bir sonu olduğunu her daim acımasızca hatırlatan takatsiz bedenine tutsaktır.<b> <br/><br/>Sabbath da bütün “pis”liğine rağmen, sonuçta bir “ihtiyar”dır ve her sevişmede yeniden doğduğuna dair inancı, hayallerindeki gibi birlikte olmadığı her kadında, ölüme biraz daha yaklaştığı sezisiyle bilenir; yarım kalan her müstehcen fantezi, keskin bir bıçak gibi gezinir her yerinde, incecik çizikler halinde kesip durur bedenini. </b><br/><br/>Roth’un son dönemde yazdığı romanların hemen hepsinde, sonsuzluk ve son duygularının tahterevallisinde, sonlarına yaklaşmış ama sonsuzluk arayışından vazgeçmemiş erkekler çıkar karşımıza.<b><i> <br/><br/>The Dying Animal</i></b>’da (Ölen Hayvan/2001) yaşlı profesör David Kepesh, genç öğrencisi Consuelo’nun kölesine dönüşür... <b><i>Everyman</i></b>’de (Herkes/2006), romanın adsız kahramanı yani “herkes” olabilecek bir adam, kalp ameliyatı geçirdikten sonra kadınlara, tedavisi imkânsız bir özlemle bakar.<b><i> <br/><br/>Exit Ghost</i></b>’ta (2007), romancı Nathan Zuckerman prostat kanseri olan, idrarını kaçıran, iktidarsız, beyni delikanlılık hayalleriyle bulutlanmış bir ihtiyardır; her an yağıp gürlemek isterken inzivaya çekilmiş, sadece yazmaktadır. <br/><br/>Derken, 71’indeki Zuckerman, “arzusunun hayaletini canlandıran” Jamie Logan’la tanışır... ve “bacaklarının arasındaki buruşuk et parçası düşünüldüğünde bunun kendisine büyük bir kötülük olduğunu bilmesine rağmen” birtürlü uzaklaşamaz ondan. <b>Genç kadınla yapmak istediklerini yapamayacak olmanın kahredici bilgisiyle, bir erkekle bir kadının erotik diyalogunu yazmaya verir kendini. Ama yazmak özgürleştirmez onu, giderek yazdıklarının tutsağına dönüşür; sonsuzluk fantezisinin de başlı başına bir mahkumiyet olduğunu anlamaya başlar.</b><b> <br/><br/><br/><font size="3">İlâhi adalet, kendi adaletimiz mi</font></b><font size="3"> <br/></font><br/>Şimdi Fransızlar, Philip Roth’un <b>alter ego</b>’su sayılan ve sekiz romandan sonra <b><i>Exit Ghost</i></b>’ta dokuzuncu kez zuhur eden Nathan Zuckerman’ın Jamie Logan’a yönelen erotik fantezilerine verirken kendilerini, Amerikalılar da <b><i>The Humbling</i></b>’de (2009), tiyatrocu Simon Axler’la lezbiyen Pegeen’in imkânsız aşkını okuyorlar. <br/><br/>Kurgusal bir karakter olan Simon Axler, Amerikan tiyatrosunun en ünlü adlarından, kuşağının en iyi oyuncularından biriyken, şimdi altmışlı yaşların ortasına varmış, artık “bir başkası gibi davranma”yı unutmuş, oyun oynayamaz, rol yapamaz bir haldedir. <b>Yeteneği gibi karısını da yitiren Axler, ihtiyarlığın kıyısında, alkışlardan uzak, unutulmakla yüz yüze, koyu karanlık bir sona doğru usulca kaymaktayken, kırklı yaşlarındaki Pegeen’in vücudunda, sonsuzluğa son bir kez tutunmayı dener.</b> <br/><br/>Lezbiyen olan Pegeen’i “erkeksi” görünümünden kurtarır, giydirir, süsler, değiştirir Axler; bu kadından bir çocuk sahibi olmayı düşler. <br/><br/>Yaşadıkları, “on üç aylık şey” Axler için hayat iksiridir, Pegeen içinse bir oyundan ibaret... Kadın, lezbiyen içgüdülerine direnmekten vazgeçip eski aşklarına döndüğünde, kendini her zamankinden daha ihtiyar hisseden Axel’a, Pegeen’i başka kadınlarla sevişirken seyretmek kalır. <br/><br/>Sonuna yürürken ardında bıraktığı tek satır ise Çehov’un <b><i>Martı</i></b>’sında, Axel’ı bir zamanlar sahneden devleştiren Trepler karakterinin yazdıklarıdır:<b> <br/><br/>“Gerçek şu ki Konstantin Gavriloviç kendini vurdu.”</b> <br/><br/>Bu son cümleyle, belki de Philip Roth, <b><i>Indignation</i></b>’da (2008), dolgun dudaklı Olivia’yla tanıştıktan kısa bir süre sonra, onunla iğreti bir sevişmenin ötesine geçememişken ölen Marcus’u anlatırken yaptığı gibi, erkeklerin beyninin, bedenlerinin kendisini büsbütün teslim etmesinden sonra bile, o mutlak sona direndiğini anlatmak ister bize. <b><br/><br/>Ve bir de sonsuzluk tarifi verir. </b><br/><br/>Mezarında dönüp dururken, bir daha hiç göremeyeceği genç sevgilisinin tuhaf hallerini düşünmektedir Marcus: <b><br/><br/>“Olivia’nın davranışına hâlâ anlam veremiyorum... Burada, hayatın her ânının en ince ayrıntısına kadar, sonsuz kez yargılanacağı kimin aklına gelirdi ki? İlâhi bir gücün yargısı değilmiş sonsuzluk. Aksine, insanın hayattayken yaşadığı her dakikayı, her ayrıntıyı tekrar tekrar düşünerek kendi kendini yargılamasıymış...”</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7746.htm), [web.archive.org (arşiv bağlantısı)](http://web.archive.org/web/20091006003050/http://taraf.com.tr:80/makale/7746.htm)
# O satıh bütün vatandır

*Yasemin Çongar 06.10.2009*

<div class="taraf_structure_2col_1zq">
<div class="margen_n">



 <p>Merkez makulleşirken marjlar daralıyor mu? <b><br/><br/>Geçen cumartesi AKP kongresinde yaptığı ve bence sadece “makul” değil, dokunduğu yerler ve dokunuş tarzı bakımından “mükemmele yakın” olan konuşmayı dinlerken, Başbakan Erdoğan’ın merkezi değiştirmeye başladığını düşünüyor ve bu soruyu soruyordum kendime.</b> <br/><br/>Bu memleketin, yıllarca devlet tarafından dışlanmış, zulüm görmüş, adının zikredilmesi bile suç sayılmış değerlerine bir nefeste sahip çıktı Başbakan. <br/><br/>Merkeze çevreden gelmiş, dışlananlar arasından merkeze yürümüş bir siyasetçiydi o ve bence, burada tutunmasının tek koşulunun merkezi değiştirmek olduğunu kavrıyordu artık. <b><br/><br/>Merkez, bugüne dek “makbul” saymadıklarının elinde makulleşecekti. </b><br/><br/>Bunca yıl, dışlananların, zulüm görenlerin, “daha az eşit, daha az lâyık” addedilenlerin hiç de yalnız olmadıklarını anlamasıyla, marjdakilerin azalmasıyla ilerleyecekti değişim. <b><br/><br/>Meşrepleri farklı olsa da, devletten gördükleri muamele pek de farklı olmayanların, birbirlerinin farkına varıp, kıymetini anlayıp, hakkına sahip çıkmasındaydı devleti değiştirmenin sırrı.</b> <br/><br/>Erdoğan’ın kongre konuşmasının bence tarihî bir nitelik taşıması da, “Kürt meselesine çözüm, savaşa son” anlamına gelen “demokratik açılım” sürecini bütünsel bir değişim anlayışıyla savunmasındaydı. <br/><br/>Erdoğan’ın konuşmasını eleştiren bazı DTP’lilerin “Kürt açılımından yeterince bahsetmedi” diye şikâyet etmesi, olsa olsa bu bütünsel değişim arayışının önemini kavrayamamalarıyla, kendi mahallelerinden ötesini görememeleriyle açıklanabilir. <b><br/><br/>Kendini “tek makbul” sayan Beyaz Türklerin hatasına, kendini “tek mazlum” sayan Kürtler de düşüyor... </b><br/><br/>DTP’liler, ne yazık ki AKP’nin ertesi günü topladıkları kongredeki konuşmalarında da yansıttılar bu zaafı... <br/><br/>Erdoğan hükümetinin “demokratik açılım” hamlesini sağlamlaştırmak, ilerletmek, tamamına erdirmek için sorumluluk üstlenmek konusunda kaçak güreşmekten vazgeçmediler; Türkiye’yi “Kürdistan”dan ibaret sanmayı, bütün bir memlekete dar bir çemberin içinden bakmayı sürdürdüler. <b><br/><br/>Merkezin makulleşen sesine, seslerini katmak yerine marjlarda durmaya devam edeceklerinin işaretini verdiler.</b> <br/><br/>Çok yazık. <b><br/><br/>Zira Erdoğan’ın konuşması, AKP’nin kendi milliyetçi-muhafazakâr çemberini kırmayı denediğinin kuvvetli işaretleriyle doluydu. Başbakan, farklı çemberlerin içinden bakan kesimleri birlikte düşünmeye çağırıyordu bir bakıma; mazlumları zulme karşı dayanışmaya davet ediyordu.</b> <br/><br/>Nitekim Başbakan’a çok yakın bir isim olan <b>Yalçın Akdoğan</b> da, dünkü <i>Star</i>’da <b>Fadime Özkan</b>’ın sorularını yanıtlarken,yerinde bir gözlemle, toplumdaki çemberlere işaret etti: <b><br/><br/>“Kürtlerin yoğun olduğu bir çemberde öyle şeyler konuşuluyor, gündeme getiriliyor ki, toplumun başka bir çemberi bunu duyunca, ‘bunlar hayal âleminde yaşıyor’ diye tepki gösterebiliyor. Veya Türk milliyetçilerinin olduğu bir çemberde sorun o kadar gerçekten kopuk bir şekilde değerlendirilebiliyor ki, Kürtlerin yoğun olduğu bir çember, ‘Bunlar uzayda mı yaşıyor’ diyebiliyor. Bu çemberler kırılmaz ve psikolojik duvarlar yıkılmazsa, herkes kendi dairesinde ifrata veya tefrite düşüp, uçlara savruluyor.”</b> <br/><br/>Akdoğan çok haklı... Esasen, bu çemberlerin varlığı “demokratik açılım”ın önündeki en büyük engel. <br/><br/>Bence Başbakan, bunu çok iyi bildiği için, kongredeki gibi, devletin marjlarda durmaya zorladığı herkesi merkeze davet eden bütünleştirici bir konuşma yaptı; Said Nursî ile Nâzım Hikmet’ten tek nefeste söz ederek, kocaman bir tuğlayı psikolojik bir duvarın ortasından çekip çıkardı. <br/><br/>Ve bence Başbakan’ın, önümüzdeki hafta Meclis’te yapılacak açılım oturumu sonrası, Türkiye’yi çevre çevre, çember çember gezerek, “silahları susturma” hedefini anlatmayı planlaması da aynı kavrayışın bir sonucu. <br/><br/>Başbakan’ın “açılımı anlatma gezisi” Manisa’yı, Konya’yı, Rize’yi ve Diyarbakır’ı “daha makul bir merkez”le tanıştırmayı amaçlayacak, memleketin dört yanına, “çemberinizi kırın” mesajı verecek. <br/><br/>Dünkü <i>Zaman</i>’ın “Yorum” sayfasında <b>“Demokratik açılımı ‘Türk Sorunu’na dönüştürmemek için” </b>başlıklı geniş bir makalesi yayımlanan <b>Şaban Çalış</b>’ın dediği gibi, <b>“Mesele temelde insani bir mesele zira... Ceberut, zalim bir devlet anlayışı, faşist bir bürokrasi, ırkçı bir yönetici zümrenin Cumhuriyet’e tam bir deli gömleği giydirmiş olması” </b>asıl sorun.<b></b> <br/><br/>Bu nedenle de, “demokratik açılım” sadece Kürtleri ve Kürt bölgesini değil, Türkiye’nin dört yanını, meşrebi ve mezhebi ne olursa olsun, aynı ceberut, zalim devlet anlayışından yıllarca çok çekmiş olan herkesi doğrudan ilgilendiriyor. <b><br/><br/>Demokratik açılım, bir hat üzerinden değil, ancak bir satıh üzerinden yürütülürse başarılı olacak.</b> <br/><br/>Neyse ki Başbakan, o sathın bütün vatan olduğunun farkında.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7806.htm), [web.archive.org (arşiv bağlantısı)](http://web.archive.org/web/20091012051353/http://taraf.com.tr:80/makale/7806.htm)
# Avrupa’ya başkan aranıyor

*Yasemin Çongar 07.10.2009*

<div class="taraf_structure_2col_1zq">
<div class="margen_n">



 <p>İç siyasetten bir an için kafamızı kaldırabilsek “iç”selleştirmeye başlamakta geciktiğimiz siyasetin ne kadar hareketlendiğini fark edebileceğiz. Avrupa siyaseti “harici” bir konu değil bizim için, olmamalı. Zira birliğe katılma niyetimizin akıbeti, biraz da Avrupa’da olup biteni izleme, bilme, hazmetme ve etkileme çabamıza bağlı. <b><br/><br/>Lizbon Antlaşması’nın İrlanda’da onay bulması, Türkiye’yi doğrudan ilgilendiriyor. Son engeller de aşılırsa, Antlaşma 2010 başında yürürlüğe girecek. Ve bu, “yeni üyelerin kabulü dahil birçok konuda bürokrasisini daha hızlı işletebilen; kendi anayasasına, kendi başkanına ve dışişleri bakanına sahip; dünya politikasında profili daha güçlü bir Avrupa” anlamına gelecek. </b>Hasılı, Avrupa biraz daha entegre, biraz da somut bir siyasi varlık olma yolunda... <br/><br/>Ve bu keyfiyet, Avrupa siyasetini gazetecilik açısından gayet keyifli kulislerle kaynatıyor. En heyecanlı kulis de, Avrupa’ya başkan arayışı çevresinde dönüyor. <b>Avrupa Başkanı, ya da Lizbon Antlaşması’nın öngördüğü resmî sıfatla Avrupa Birliği Konseyi Başkanı olmaya en yakın görünen isim, Tony Blair. Ancak, 2007’ye kadar tam on yıl, Downing Caddesi 10 Numara’da oturarak Britanya’yı yöneten İşçi Partili eski başbakan, koltuğu henüz garantilemedi.</b> <br/><br/>Sadece Avrupa içi dengeler ve ideolojik tercihler değil, “Avrupa Başkanlığı”nın nasıl bir makam olması gerektiğine ilişkin fikir ayrılıkları da, nihai kararı etkileyecek. Avrupa Başkanlığı, Avrupa Birliği bürokrasisi içinde bugüne dek oluşturulmuş en kuvvetli pozisyon. Başkan, 27 üyeli Avrupa Birliği Konseyi’ni idare edecek, 27 lideri buluşturan zirveleri yönetecek ama bu, Avrupa Başkanı’nın üye ülkelerin liderlerinden daha kuvvetli olduğu anlamına gelmeyecek. Avrupa Başkanı, Konsey’de “eşitler arasında birinci” olmayacak; aksine “daha az eşit” ve büyük ölçüde sembolik bir role sahip olacak. <br/><br/>Yine de, yılda 270 bin avro maaşla 20 kişilik bir kabineye sahip bir Avrupa Başkanı’nın, uluslararası arenada Avrupa’nın sesini daha fazla duyurması mümkün. Bu son nokta, biraz da başkanın kim olacağına bağlı. <b>Avrupa Reformu Merkezi adlı Londra merkezli araştırma enstitüsünün başkan yardımcısı Katinka Barysch, “Başkanın kimliği makamın niteliğini belirleyecek” diyor, “Blair gibi birisi hizmet piyasalarının liberalleştirilmesi gibi ayrıntıları konuşmak yerine, Obama ile İran’ı tartışmak isteyecektir.”</b> <br/><br/>Dolayısıyla, Avrupa’nın dünya sahnesinde etkinleşmesini isteyenler, Blair gibi “makro siyaset” yapabilecek bir isimden yanalar. Buna karşın, Fransa Cumhurbaşkanı Sarkozy’den sonra İtalya Başbakanı Berlusconi’nin de desteğini sağlayan Blair zorlanıyor. Başbakanlığı döneminde Irak Savaşı’nı desteklemiş olması, Blair’i Berlin’le karşı karşıya getiriyor. Son seçimlerde güç tazeleyen Almanya Şansölyesi Angela Merkel, Blair’i istemiyor, tercihini Lüksemburg Başbakanı Jean-Claude Juncker’den yana koyuyor. <b><br/><br/>Londra’nın kıta Avrupası ile belli bir mesafeyi her daim koruyarak Schengen ve Avro dışı kalma tercihi de, Avrupa Başkanı’nın Britanyalı olması fikrine hem yandaş, hem karşıt üretiyor. Yandaşlar, “Blair Avrupa’nın başına geçerse, Britanya Avrupa’ya daha fazla entegre olur” diyorlar; karşıtlardan “birliğe hiçbir zaman tam olarak katılmamış bir ülkeyi niye onurlandıralım” itirazı yükseliyor. </b><br/><br/>Kâğıt üstündeki oy eşitliğine rağmen, her türlü kararda büyük ülkelerin ağırlığından şikayet eden küçük Avrupa ülkeleri de, “Blair yerine Juncker” diyorlar. Bu durum, Merkel’in iki dudağından dökülecek ismi, büsbütün önemli kılıyor. <br/><br/>Ama Blair’in tek alternatifi Juncker de değil. “Sol” cenahta, Blair’in dışında iki güçlü aday var: Eski Danimarka Başbakanı Poul Nyrup Rasmussen (muhafazakâr NATO Genel Sekreteri ile karıştırılmaya!) ve eski İspanya Başbakanı Felipe Gonzalez. Muhafazakâr cephede ise, Juncker’in yanı sıra Hollanda Başbakanı Balkenende ve Fransa Başbakanı Fillon biraz daha ön planda. Son seçimle koltuğunu kaybeden Yunanistan Dışişleri Bakanı Bakoyannis ve Avusturya eski Dışişleri Bakanı Plassnik de başkanlık için adı geçen ve hemcinsleri Merkel’in “olumlu” baktığı iki siyasetçi. <br/><br/>İşin, bütün bu kulisleri önemli kılan yanı, 27 ülke liderinin oy kullanacağı Konsey toplantısı öncesinde tek aday üzerinde konsensüs sağlama arayışı. Bu arayışın, aynı zamanda, Avrupa Dışişleri Bakanı’nı belirleme çabasıyla paralel ilerlemesi ve muhafazakâr bir dışişleri bakanında uzlaşılması halinde, Merkel’in başkanı veto etmeyeceğinin işaretini vermesi, önündeki en büyük engeli aşmada Blair’e yardımcı olabilir. <b>Eski Britanya Başbakanı’nın Avrupa’nın başına geçmesi olasılığı, Türkiye’nin tam üyeliğine verdiği net destek düşünülünce, Ankara için de olumlu bir seçenek.</b> <br/><br/>Tabii, tüm bunlar, Prag’a bağlı! Lizbon Antlaşması’nın yürürlüğe girmesi için onayı gereken Çek lider Vaclav Klaus, Antlaşma’yı askıda tutma eğiliminde ve eğer imza vermezse, tek başına, Avrupa’nın “birliği” yönünde dev bir adım atmak için bekleyen 26 lidere “daha çok beklersiniz” diyebilecek güçte!</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7808.htm), [web.archive.org (arşiv bağlantısı)](http://web.archive.org/web/20091012051358/http://taraf.com.tr:80/makale/7808.htm)
# Çok failli cinayet

*Yasemin Çongar 08.10.2009*

<div class="taraf_structure_2col_1zq">
<div class="margen_n">



 <p>Kurtuluş Tayiz, 2 ekimde bizim gazetede çok önemli bir yazı yazdı... Bölgenin nabzını iyi tutan bir gazeteci olarak, 14 yaşındaki Ceylan’ın öldürülmesi ardından devletin izlediği tavrı eleştirdi; bu tavrın Kürt diyarında nasıl algılandığını ve nelere yol açabileceğini anlattı: <b><br/><br/>“Ceylan küçük ama ölümünün bölgede yarattığı etki büyük. Ceylan’ın öldürülmesinden daha çok bu ölüme karşı gösterilen kayıtsızlık bölgede tepki uyandırıyor, halkı öfkelendiriyor. Devletle Kürtler arasındaki mesafe gittikçe açılıyor, tamiri imkânsız bir uçuruma dönüşüyor. Sakın küçümsemeyin; 12 yaşındaki Uğur Kaymaz 2004’te Mardin Kızıltepe’deki evlerinin önünde babasıyla birlikte öldürüldüğünde Güneydoğu’da 1999’dan sonra beş yıl boyunca susan silahlar tekrar konuşmaya başlamıştı. Kaymaz cinayeti, 2004’ten sonra örgütün yeniden başlattığı savaşın en ‘ikna edici’ argümanlarından biriydi.” </b><br/><br/>Kurtuluş’un bu satırları yazmasının üzerinden altı, Ceylan’ın öldürülmesinin üzerinden tam on gün geçti. Ve bu süre zarfında devlet, kayıtsız tutumunu değiştirmedi. <br/><br/>On gündür, Ankara’yı temsilen hiçbir yetkili Ceylan’ın acılı ailesini aramadı; başsağlığı dilemedi; “merak etmeyin kızınızı kimin öldürdüğünü bulacağız” demedi. İlk günlerde derin bir sessizliğe gömülen basının, “Ceylan niye öldü, onu kim öldürdü” diye sormaya başlaması da, Ankara’nın üç maymun misali, görmez, duymaz, konuşmaz tavrını bozmadı. Genelkurmay’ın “Havan topu atılmadı” açıklaması kimseyi tatmin etmedi; “öyleyse ne” sorusu kara bir bulut gibi havada asılı kaldı. <b><br/><br/>Küçük kızın havada dağılan vücudunun parçalarını otlardan, ağaçlardan toplayıp otopsi için karakola bizzat taşıyan ailesinin şüphesi doğru mu? Ceylan uçaksavar mermisiyle mi vuruldu? Bugünkü manşetimizde fotoğrafını gördüğünüz Tapantepe Taburu’ndaki uçaksavar mı kilitlendi Ceylan’ın üzerine? Tetiği kim, niye çekti?</b> <br/><br/>Bu sorular, Genelkurmay’ın da, hükümetin de umurunda olmadı. Cevap bekleyen ailenin feryadını Genelkurmay da, hükümet de duymadı. <br/><br/>Tam aksine, bir taburla iki karakolun çevrelediği olay mahalline “güvenli değil” diye savcısını göndermeyen ve Ceylan’ın otopsisini ehil olmayan kişilere karakolun nizamiyesinde yaptıran devlet, sanki olayı unutturmak istermiş gibi davrandı. <b><br/><br/>Ankara bununla da yetinmedi. Bu kayıtsızlığın, bölge halkında yaratacağı öfkeyi tartamadı ya da daha kötüsü, tartmasına rağmen umursamadı ya da en kötüsü, tartarak kışkırtmaya devam etti, ediyor. Devlet içindeki birileri, adeta bölgede savaşın yeniden kızışmasını istercesine, Kurtuluş’un deyişiyle, “Kürtlerle devlet arasında tamiri imkânsız bir uçurum” oluşmasına çalışırcasına hareket ediyor ve hükümet de ne yazık ki bu durumu hâlâ seyrediyor.</b> <br/><br/>Son olarak, taziye dilemesi gereken aileden hesap soran bir devlet var karşımızda. Güneydoğu temsilcimiz Faruk Balıkçı’nın bugünkü haberinde okuyacaksınız... Kız kardeşinin can verdiği yerde çukur açılmamasından, bacaklarının değil karnının, göğsünün parçalanmasından yola çıkarak “Ceylan’ı mayın öldürmedi” diyen ağabey Rıfat Önkol, bu ifadesi nedeniyle sorguya çekiliyor: <b><br/><br/>“Mayın olmadığını nereden biliyorsunuz, Türk Silahlı Kuvvetleri’nde eğitim mi gördünüz?”</b> <br/><br/>Soruyu soran kim? Olay mahalline “güvenli değil” diye gitmeyen, kendisi yerine imamı gönderen Lice Savcısı Mustafa Kamil Çolak. Yani, olayı haber alır almaz, parça parça olmuş vücuduna dokunulmaması talimatını verip derhal Ceylan’ın öldürüldüğü yere gitmesi gerekirken, Şenlik Köyü muhtarına “cenazeyi karakola getirin” buyruğunu veren Savcı. Yolu, Ceylan’ın can verdiği mezraya ancak olayın üzerinden üç gün geçtikten sonra düşen Savcı. “Bu küçük kızı kim öldürdü” sorusu, <i>Taraf</i>’ın konuyu her gün manşete taşıması sayesinde gür bir sesle sorulmaya başlanmamış olsa, bugün Ceylan dosyasını çoktan kapatmış olacağı izlenimi veren bir devlet memuru. <b><br/><br/>DTP Grupbaşkanvekili Selahattin Demirtaş, Ceylan’la ilgili soruşturmada delilleri kararttığı gerekçesiyle, Lice Savcısı Çolak hakkında dün yaptığı suç duyurusunda, “Ceylan Önkol’un ölümü karşısında suskun kalanlar, görevini ihmal edenler, suçu örtbas edenler, delilleri karartanlar hep birlikte cinayetin failleridir” diyordu.</b> Demirtaş haklı; hükümet, bu feryada kulak vermeli artık. <br/><br/>Daha önce de yazdık. Başta Ahmet Altan olmak üzere <i>Taraf</i>’tan ve etraftan birçok gazeteci, Ceylan’ın ölümünü engelleyemeyen hükümeti, “bari Ceylan’ın ölüsüne sahip çıkın” diye uyarmaya çalıştı. Nafile... <b>Ne oldu? Cumhurbaşkanı Gül, Başbakan Erdoğan, Başbakan Yardımcısı Arınç, İçişleri Bakanı Atalay... Nerdesiniz? Ankara’yı, “Kürt çocuklarının ölümü karşısında sessiz kalıp ailelerinin feryadı karşısında kükreyen” bir başkent olmaktan kurtarmak için daha ne bekliyorsunuz?</b> <br/><br/>Ceylan Önkol’un, bölgede ikinci bir Uğur Kaymaz vakası gibi görüldüğünü yazdı Kurtuluş Tayiz. Hadi onu okumadınız diyelim, bölgeyi hiç mi okuyamıyorsunuz? Ceylan olayının “faili meçhul” değil, “çok failli bir cinayet” olarak algılanmaya başladığını anlamıyor musunuz gerçekten?</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7822.htm), [web.archive.org (arşiv bağlantısı)](http://web.archive.org/web/20091216132707/http://taraf.com.tr:80/makale/7822.htm)
# Tam 150 yıl önceydi

*Yasemin Çongar 09.10.2009*

<div class="taraf_structure_2col_1zq">
<div class="margen_n">



 <p>Evet, size 1859’dan bahsedeceğim ama önce biraz daha geriye gidebilir, mesela 365 yıl öncesine uzanıp John Milton’ı hatırlamaya çalışabiliriz. <br/><br/>1644’te, <b>“kışkırtıcı, güvenilmez, mantıksız ve ruhsatsız fikirler”</b> dediği düşünceleri metin halinde yaygınlaştırmak isteyenleri engellemeye yeltenen İngiliz Parlamentosu, karşısında Milton’ı bulmuştu. <br/><br/>Milton, o yıl yayımlattığı ve <b><i>Aeropagitica</i></b> adını verdiği konuşma metninin alt başlığını <b>“Ruhsatsız Yayınların Özgürlüğü İçin”</b> diye belirlemişti. <br/><br/>Sansür peşindeki İngiliz Parlamentosu’na <b>“Bırakınız konuşsunlar, bırakınız yazsınlar,” </b>diye sesleniyordu Milton, <b>“eğer bütün her şey açık açık ifade edilirse, gerçekle sahtelik arasındaki yarışmayı, zaten gerçek kazanacaktır.” </b><b><br/><br/>Milton</b>’ın bu çağrısı, üzerinden Fransız Devrimi’ni de içinde barındıran 215 yıl geçtikten sonra, Londra’dan yükselen bir başka özgürlükçü sese ilham verdi. <b><br/><br/>John Stuart Mill,</b> elinizde tuttuğunuz gazete dahil hayatiyeti ifade özgürlüğüne bağlı her varlığın sebeb-i hilkati sayılabilecek eseri <b><i>On Liberty</i></b> (Özgürlük Üzerine)’yi 1859’da yayımladı. <br/><br/>Bu kitapta Mill’in, düşünce ve ifade özgürlüğünün evrensel tanımına büyük ölçüde kaynaklık eden iki temel saptaması vardı. <b><br/><br/>“Ne kadar ahlaksızca görülürse görülsün,”</b> diyordu Mill, <b>“herhangi bir fikri öne sürüp tartışma konusunda, eksiksiz bir özgürlüğün var olması etik bir kararlılık gereğidir.”</b> <br/><br/>Velhasıl, Milton’ın <b>“otoritenin ruhsatı, toplumun güveni ya da genel mantığa uygunluk” </b>gibi ölçütleri karşılamayan fikirlerin özgürce ifade edilebilmesini savunduğu gibi, Mill de, yurttaşından iki asır sonra, <b>“ahlaksız” </b>görüldüğü gerekçesiyle herhangi bir fikrin ortaya atılmasının ve tartışılmasının engellenmesini “etiğe aykırı” buluyordu. <br/><br/>Yine Mill, herhangi bir cemaatin benimsediği fikirlere aykırı şeyler söyleyen bireye de şu net cümleyle sahip çıkmıştı: <b><br/><br/>“Eğer biri hariç, bütün insanlar aynı düşüncede olsalar ve yalnızca bir kişi karşı düşüncede olsa, nasıl bu birinin, elinde güç olsa, insanları susturmaya hakkı yoksa, insanların da bu birini susturmaya hakkı yoktur.”</b> <br/><br/>İşte, yirminci yüzyılda İnsan Hakları Evrensel Beyannamesi’nin 19’uncu maddesi ve Avrupa İnsan Hakları Sözleşmesi’nin 10’uncu maddesi gibi, bugün düşündüğümüzü ifade edebilme özgürlüğümüzü güvenceye alan uluslararası hükümler, ışığını büyük ölçüde, Mill’in tam yüz elli yıl önce basılan bu fikirlerinden aldı. <b><br/><br/>2009 İstanbulu’nda bir günlük gazete makalesine, 1859 Londrası’nda yazılanlarla başlamamı bağışlayın...</b> <b><br/><br/>Doğrusu, bunun bana da “tuhaf” hatta “komik” gelen bir yanı var ama Yargıtay Hukuk Genel Kurulu’nun Orhan Pamuk hakkında verdiği “tuhaf” karar üzerine düşünürken aklıma gelen “komik” olasılıklar, böyle biraz gerilere gidip sakinleşme isteği uyandırdı bende.</b> <br/><br/>Yargıtay, Pamuk’un İsviçre’de yayımlanan bir dergiye verdiği mülakattaki <b>“Otuz bin Kürdü ve bir milyon Ermeni’yi öldürdük”</b> sözleri nedeniyle manevi tazminat davası açılabileceğine hükmetti. Böylece, aralarında Ergenekon sanığı Kemal Kerinçsiz’in de bulunduğu altı kişinin Pamuk aleyhine açtığı dava henüz “haklı” görülmedi ama bu davanın “görülebileceğine” karar verilmiş oldu. <br/><br/>Yani, <b>sonuçta manevi tazminata hükmedilse de hükmedilmese de, Pamuk o cümlesinden dolayı tazminat istemiyle yargılanacak.</b> <b><br/><br/>Ve Yargıtay’ın bu kararı emsal oluşturacak; bundan böyle, bu memleket, bu toplum ve bu toplumun tarihi hakkında fikrini açıklayan herkesin “manevi tazminat” istemiyle mahkemeye çıkarılmasının yolu açılacak.</b> <br/><br/>Diyelim ki, Türkiye, Türkler ya da Türklerin ataları hakkında eleştirel bir tonda konuşuyorsunuz, üstelik de, bunu Pamuk’un da yaptığı gibi “biz” zamiriyle, kendinizi de içine katarak yapıyorsunuz... Ayrıca, söylediklerinizde bir hakaret unsuru yok; sadece tarihe ya da topluma ilişkin gözlemler, saptamalar yapıyorsunuz. <b><br/><br/>Farz-ı mahal, “Osmanlı döneminde Ermenilere soykırım yapıldı” diyorsunuz ya da “Yavuz Sultan Selim binlerce Alevi’yi ve Kürdü kılıçtan geçirdi” ya da daha “steril” bir örnekle, “Biz Türkler temizliğe fazla özen göstermeyen insanlarız” deme niyetiniz var, Yargıtay’ın son kararının size zımnen tavsiye ettiği şey, tek kelimeyle susmaktır...</b> <b><br/><br/>Zira bu karardan sonra, “Sen benim atalarım soykırım yaptı diyemezsin” ya da “Benim adım Yavuz, sen adını aldığım sultanı nasıl kötülersin” ya da “Türküm ve tertemizim, bu cümleye de çok içerledim” diyen her vatandaş, size manevi tazminat davası açabilir...</b> <br/><br/>Tabii, şöyle de özetlenebilir durum: <br/><br/>Yargıtay, bu son kararıyla, bu toplumun –Milton’dan ilhamla- “kışkırtıcı, güvenilmez, mantıksız, ruhsatsız” ya da –Mill’den ilhamla- “ahlaksız” bulacağı her türlü fikrinizi kendinize saklamanızı buyuruyor. Nitekim Orhan Pamuk’un, “Her Türk vatandaşının dava açma ehliyeti olduğu kabul edilirse bunun sonucu düşünülmüş müdür? İfade özgürlüğünden söz edilebilir mi” sözleriyle bu olasılığa işaret ederek yaptığı itiraz da, Yargıtay Hukuk Genel Kurulu’nca reddedildi. <b><br/><br/>Böylece, Türk Ceza Kanunu’nun o meşum 301’inci maddesini bile gölgede bırakacak bir “manevi tazminat” kılıcı, bu ülkede düşündüğünü söylemek isteyen her “aykırı” bireyin tepesinde sallanıp duracak artık.</b> <br/><br/>Bakın, ben size “Pamuk tabii ki haklıydı, bu topraklarda bir milyon Ermeni, otuz bin Kürt öldürüldü” de demiyorum üstelik. <br/><br/>Diyebilirdim. Ama hayır... Çok daha basit ama basitliği ölçüsünde de önemli başka bir şey söylemeye çalışıyorum. <br/><br/>Bu topraklarda, bir milyon Ermeni ile otuz bin Kürdün öldürüldüğünü düşünen tek kişi Orhan Pamuk bile olsa –ki öyle değil- Mill’in dediği gibi, onu susturma hakkımız olmadığını unutmayalım, diyorum. <br/><br/>Ve eğer, siz bu topraklarda bir milyon Ermeni ile otuz bin Kürdün öldürülmediğini düşünüyorsanız, size Milton’ın sözlerini hatırlatmak istiyorum... Düşüncenizin doğruluğuna güveniyorsanız, hiç telaş etmeyiniz, zira <b>“eğer bütün her şey açık açık ifade edilirse, gerçekle sahtelik arasındaki yarışmayı, zaten gerçek kazanacaktır.”</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7838.htm), [web.archive.org (arşiv bağlantısı)](http://web.archive.org/web/20091216134130/http://taraf.com.tr:80/makale/7838.htm)
# Beş yüz yıllık güncel bir hikâye...

*Yasemin Çongar 10.10.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Hilary Mantel, rahmini, dolayısıyla çocuk doğurma yeteneğini kaybetmesinin hikâyesini anlattığıkitabına, <b>“Düz bir kâğıdın üzerinde düz kelimeler... Orwell’ın ne dediğini hatırla; iyi yazı pencere pervazı gibidir”</b> diye başlar. <br/><br/>Benim çok sevdiğim bu siftah cümlesi, “düz” bir yazarla karşı karşıya olduklarını düşündürebilir bazı okurlara. Kelimeleri, anlamları kadar seslerinden; kelimeleri, adlandırdıklarının ya da tarif ettiklerinin yanı sıra akla düşürdüklerinden; kelimeleri, kokularından, renklerinden, hatırlattıklarından ve vaatlerinden; kısacası, kelimeleri kelimelerden ötürü sevenleri duraksatabilir bu tarz bir girizgâh. “Düz” kelimeleri överek yola çıkan Mantel’ın “yalın” olayım derken “yavan” bir dille yazdığını sanabilir kimi okurlar... Kanı çekilmiş, kuru bir anlatıma hazırlayabilirler kendilerini ya da en kötüsü, kitabın kapağını kapatabilirler. <br/><br/>Yazık etmiş olurlar. Yüksek bir pencereden, hayata ve geçmişe bakma fırsatını tepmiş olurlar. Mantel’ın “düz” kelimelerle çattığı pervazın çevrelediği muhteşem manzarayı keşfetmemiş olurlar. <br/>  <b><br/><br/><font size="3">Hikâyeyle okur arasına girmeden</font></b> <br/><br/>Ben, Mantel’ı ilk kez, 2003’te yayımlanan <b><i>Giving Up the Ghost</i></b> (Ruhunu Teslim Etmek) ile, yani George Orwell’ı yâd eden o giriş kapısından geçerek keşfettim. <br/><br/>Doğumundan itibaren bitmek bilmez sağlık sorunlarıyla boğuştuğu için, çocukken “hiçbir zaman iyi değildir” anlamına <b>“Neverwell”</b> lâkabıyla çağrılan, hatta bir ara yanlış bir teşhisle “akıl hastası” olduğuna hükmedilen Mantel’ın, yirmili yaşlarda geçirdiği ve yine yanlış bir teşhisten ötürü büsbütün kötüleşen hastalık sonucu, bedenen ve ruhen eksilişinin hikâyesiydi <b><i>Giving Up the Ghost</i></b>. Kocasına âşık gencecik bir kadının, rahmiyle birlikte bedeninden bir parçayı, hiç doğmayacak çocuğuyla birlikte ruhunun bir kısmını teslim etmesini anlatıyordu. <b><br/><br/>Mantel, yavanlaşmadan yalın kalabiliyor; kendi hayatına mesafeli bakabiliyor, adeta hikâyesiyle okurun arasına yazıyı sokmadan yazıyordu ve belki biraz da bu sayede, okurla hikâye arasındaki mesafe tuhaf bir şekilde eriyiveriyordu...</b> Sarsılıyordunuz.   <b><br/><br/><br/><font size="3">Din, devlet, siyaset ve seks...</font></b> <br/><br/>Britanya, İrlanda ve Commonwealth Topluluğu’ndan yazarlara verilen Man Booker Edebiyat Ödülü’nün bu yılki sahibi Hilary Mantel oldu. <b>Mantel’a Man Booker’ı getiren <i>Wolf Hall</i> (Kurt Salonu), 1500’lerdeTudor Hanedanı’na mensup Kral Sekizinci Henry’nin Anne Boleyn’e bir erkek çocuk doğurtmak uğruna, Roma ile Londra arasındaki köprüleri atmasının hikâyesi.</b> <br/><br/>Bu sizi ürkütmesin; tarihî romanların, hele hele “başkasının tarihi”ni anlatan romanların birçoğumuzda yarattığı çekingenliği, Türk okurların, yayıncıların ve çevirmenlerin <b><i>Wolf Hall</i></b> karşısında hissetmesine hiç gerek yok. Ne de olsa, asgari bir Shakespeare aşinalığı var çoğumuzun ya da, en azından, beyazperdenin son dönemde Britanya tahtına gösterdiği ilgiden nasibini almış, özellikle de Philippa Gregory’nin <b><i>The Other Boleyn Girl</i></b> romanından uyarlanan ve bizde <b><i>Boleyn Kızı</i></b> olarak gösterilen filmi izlemiş olma durumumuz var; bunlar,Wolf Hall ’u yabancılamamamızı kolaylaştıracaktır. <br/><br/>Ama benim, 650 sayfalık bu romanın, dünyanın hangi köşesinde ve hangi devirde okunursa okunsun kendini okura kolayca vereceğine,hantallaşmayacağına, elden bırakılamayacağına inanmam, daha ziyade, yazarının maharetinden kaynaklı. <b> <br/><br/>Mantel, merkezinde din, devlet, siyaset ve seks olan evrensel ve ebedî bir hikâyeyi, dönemin koyu kıvamlı diline teslim olmadan, dolambaçlı tariflerde kaybolmaksızın, olayları ve karakterleri ustaca kaleme aldığı diyalogların içinden resmederek, sımsıkı düğümlerle dokunmuş ipek bir halı yumuşaklığında anlatıyor.</b>   <b><br/><br/><br/><font size="3">“Günahkâr” deyip geçmeyiniz</font></b> <b><i><br/><br/>Wolf Hall</i></b>’un başkahramanı, Mantel’ın bugüne kadar belki de hiçbir tarihçinin ve romancının yapamadığı kadar “insan” kıldığı Thomas Cromwell. <br/><br/>Tarihin “modern devletin kurucuları” arasında saydığı, Britanya’nın Katolik Kilisesi’ni terk edişinin mimarı olan, hayatı boyunca geniş bir kesimin nefretini kazanan, biyografisini yazan Robert Hutchinson’ın “sahtekâr bir ön-Stalinist” diye damgalamaktan kaçınmadığı, adaşı ve düşmanı Thomas More’un erdemleriyle boy ölçüşemeyen bir “günahkâr” sayılagelmiş bu adam, <b><i>Wolf Hall</i></b>’da, belki de ilk kez kanlı canlı bir erkek olarak çıkıyor karşımıza. <b><br/><br/>Mantel’ın Cromwell’inin zekâsından etkileniyor, zaaflarını seviyorsunuz. Belki de en önemlisi, Mantel, romanındaki diğer karakterler Sekizinci Henry, Aragonlu Catherine, Boleyn Kardeşler ve Kardinal Woolsey gibi, Cromwell’in de gerçekten yaşamış olduğuna inandırıyor sizi.</b> <br/><br/>Mantel’ın anlatımıyla, “sözleşme yazabilen, şahin terbiye edebilen, harita çizebilen, araya girip sokak kavgalarını durdurabilen, bir evi mükemmel döşeyebilen ve mahkeme jürisini satın alabilen bir adam” Cromwell. Çok zeki, çok gezmiş, çok dil biliyor, çok şey biliyor... <br/><br/>Aragonlu Catherine’le evliliğini hükümsüz kılarak Anne Boleyn’i yeni kraliçesi yapmak isteyen Sekizinci Henry’nin, Katolik Kilisesi’ni ikna etmekle görevlendirdiği Kardinal Woolsey’nin danışmanlığını yapan bu adamın, hiç de sıradan bir danışman olmadığını, romanın daha ilk sayfalarından itibaren kavrıyorsunuz. <br/><br/>İncil’in İngilizce okunmasının bile idamla cezalandırıldığı 16’ıncı yüzyıl Britanyası’nı dinsel özgürlük çağına taşıyarak, birey-kilise-devlet ilişkisini yeniden tanımlayan kararların büyük ölçüde Cromwell’in aklının ürünü olduğunu anlatıyor Mantel ve bunu yaparken ansiklopedik bilgiler yığmıyor üzerinize, asla didaktik olmuyor; bir an için bile bir “tarih kitabı” okuduğunuz hissini vermiyor size.   <b><br/><br/><br/><font size="3">Saraylı gibi pürüzsüz, katil gibi kararlı</font></b><font size="3"> <br/></font><br/>Manastırları kapatıp Oxford Koleji’ni kuran, salgınlar karısını ve kızlarını ondan aldığında, büyük kızını okul defteriyle birlikte gömme arzusu rahip tarafından “hâşâ” diye reddedilen, “mahkeme salonunda da rıhtımda da, piskoposun huzurunda da fahişelerin koynunda da kendini evinde hisseden” bir adam Mantel’ın Cromwell’i... <br/><br/>Çevresindeki herkesten daha zeki, bunu biliyor ve bunu bilmenin kibrini bastırsa bile, iktidarını seviyor. <br/><br/>Kardinal Woolsey’e “Sen Roma’yı anlamıyorsun” diyor mesela. Ve Woolsey itiraz edemiyor ona. Ne de olsa Kardinal, Cromwell’in aksine, <b>“Tiber Nehri’nden yansıyan altın sarısı ışıklardan geçip birdenbire koyu bir gölgenin içinde bulduğunda kendisini, omzunun üzerinden arkasına bakarken ensesinde soğuk bir ürperti hissetmemiştir hiç. Yıkılmış bir sütunun yanı başında, bir harabenin ortasında pusu kurmuş bekleyen erdemli hırsızların, piskopos fahişelerinin, birilerinin yeğeninin yeğeni olan birilerinin, ağzı pis kokan cebi paralı eşkıyanın kol gezdiği, dünyanın dedikodu ve entrika merkezi olan bu şehirde, kimse ruhunu onun kadar terbiye etmemiştir.”</b> <br/><br/>Öyle bir ruhtur ki bu, Hans Holbein’ın fırçasında hayat bulan o meşhur portresine bakarken, <b>“Hans, benim tenimi bir saraylınınki kadar pürüzsüz resmetmiş ama yakaladığı o duruş, parmaklarımı kıvırışım, bir kasabın, öldüreceği hayvana son darbeyi indirmeden önce bıçağını kavramaya hazırlandığı andaki kadar kesin ve kararlı”</b> diye avutur kendini. <br/><br/>Ve sonra, oğlu Gregory’ye dönüp “Bana bir katile benzediğimi söylerlerdi, şimdi bu tablo, bunun belki de doğru olduğunu düşündürdü bana” dediğinde, oğlundan “Bunu zaten bilmiyor muydun”dan başka cevap alamaz. <br/><br/>Söylememe gerek yok, sanırım; Cromwell, tabii ki bir katildir. Mantel’ın büsbütün cazibeli kıldığı sağlam bir katil...</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/7861.htm), [web.archive.org (arşiv bağlantısı)](http://web.archive.org/web/20091217190807/http://www.taraf.com.tr:80/makale/7861.htm)
# Asimetrik...

*Yasemin Çongar 13.10.2009*

<div class="taraf_structure_2col_1zq">
<div class="margen_n">



 <p>Tahra nedir biliyor musunuz? <br/><br/>Ben bilmiyordum, dün akşam öğrendim.<b> <br/><br/>Tahra, “bir tür eğri budama bıçağı” imiş.<br/><br/>Yani, benim gibilerinin ilk bakışta “bir tür orak” diyeceği kesici alet. <br/><br/>Bu alet, öldüğü gün Ceylan’ın elindeymiş.</b> <br/><br/>Annesi, babası öyle anlatıyor. <br/><br/>Ceylan, annesinden makarna yapmasını istemiş ve yemeğe dönmek üzere, tahrasını alıp koyunlar için ot kesmeye çıkmış. <br/><br/>Beş dakika sonra büyük bir gürültüyle parçalarına ayrılmış küçük kızın vücudu... Uzuvları, iç organları, etleri dört bir yana dağılmış. Tarih, 28 Eylül 2009. Yer Lice, Şenlik Köyü, Hambaz Mezrası... <br/><br/>O gün, bir taburla iki karakolun çevrelediği mezraya “güvenli değil” diye gitmeyen devlet... <br/><br/>O gün, Ceylan’ın öldüğü yerde resmî rapor tutmayan devlet... <br/><br/>O gün, annesinin eteklerinde taşıdığı ceset parçaları üzerinde, ehliyetsiz kişilere karakolun kapısında alelacele otopsi yaptırtan devlet... <br/><br/>Ve yine o gün, küçük kızın hayatının hesabını soracak kimselerin çıkmayacağına güvenen, Ceylan’ların sessizliğinin bozulmayacağını varsayan devlet... <b><br/><br/>Bozulmaz sandığı sessizlik bozulunca, varlığını belki de unuttuğu bir vicdan susmayıp, “Ceylan’ı kim öldürdü” diye inatla sorunca, o devlet de daha fazla susamadı... Aradan on beş gün geçtikten sonra nihayet dün akşam konuşmak zorunda kaldı.</b> <br/><br/>Ve neler dedi neler! <br/><br/>Diyarbakır Cumhuriyet Başsavcılığı’ndan yapılan açıklamada, “bilirkişiler” tarafından düzenlendiği belirtilen bir rapora atıfla, Ceylan’ı kimin öldürdüğü açıklandı.<b> <br/><br/>Meğer Ceylan’ı, Ceylan öldürmüş! <br/><br/>Meğer Ceylan elindeki tahrayı mermiye vurmuş!</b> <br/><br/>Ne mermisi diyeceksiniz? 40 milimetrelik bombaatar mermisiymiş... Ama ne hikmetse, ne zaman atıldığı, menşei ve modeli tesbit edilemiyormuş merminin. <br/><br/>Ve “bilirkişiler”in kanaatine göre, o mermi orada, tam da Ceylan’ın ot kestiği yerde öylece duruyormuş... Zira bu tür mühimmat atılınca düştüğü yerde patlamazmış bazen, öylece dururmuş. <br/><br/>Velhasıl, “bilirkişiler” şuna hükmetmişler: <b><br/><br/>Bundan belirsiz süre önce, kimliği belirsiz birisi, menşei ve modeli belirsiz bir bombaatarı, belirsiz bir nedenle Hambaz Mezrası’na ateşlemiş... Bombaatarın 40 milimetrelik mermisi mezranın ortasına düşmüş... Ve belirsiz bir nedenle patlamamış... Belki de Ceylan’ı beklemiş.</b> <br/><br/>Ceylan, on beş gün önce, ot kesmeye çıktığında bulmuş o mermiyi. <br/><br/>Artık, ya otların arasında görüp “bu da nedir” diye merak ettiğinden elindeki tahrayla şöyle bir dokunmuş... <br/><br/>Ya da görmemiş; çalılara savuruyorum derken tahrasını mermiye vurmuş...<b> <br/><br/>Ve mermi patlamış. <br/><br/>Ve Ceylan parçalanmış. <br/><br/>Yani, kimseler Ceylan’ı hedef almamış. <br/><br/>Ceylan kendisini vurmuş.</b> <br/><br/>Dolayısıyla da, kimliği belirsiz “bilirkişiler” raporlarının sonunda şöyle buyurmuşlar:<b> <br/><br/>“Tüm bu hususlar ışığında Ceylan Önkol’un menşei ve modeli tesbit edilemeyen, daha önce araziye atılmış ancak patlamadan kalmış 40 mm’lik bombaatar mühimmatına elindeki tahra ile vurarak patlaması neticesinde hayatını kaybettiği kanaatine varıldı...”</b> <br/><br/>“Bilirkişiler”in bu kanaati dün akşam Diyarbakır Cumhuriyet Başsavcılığı’ndan sonra, İçişleri Bakanı Beşir Atalay tarafından da basına aktarıldı.<b> <br/><br/>Benim, Bakan Atalay’ın ciddiyetine ve iyi niyetine samimi bir inancım var. <br/><br/>Ama aynı samimiyetle söylemeliyim ki, ben bu “bilirkişi” raporuna inanmıyorum. <br/><br/>Çünkü devletin (yani ordunun ve, evet, hükümetin) Ceylan’ın öldüğü gün yapması gerekenleri yapmadığını biliyorum.</b> <br/><br/>Çünkü devletin, titiz bir soruşturmanın gerektirdiği hassasiyeti göstermediğini düşünüyorum. <br/><br/>Çünkü devletin, olay yeri incelemesini de, delil toplanmasını da, otopsiyi de kuralına uygun şekilde gerçekleştirmediği yönündeki birinci elden tanıklıklar, bu raporun doğruluğu konusunda çok ciddi kuşkular veriyor bana.<b> <br/><br/>Çünkü ben, Ceylan’ın yirmi yaşındaki ablası Sibel Önkol’un kız kardeşinin ölümünden hemen sonra anlattıklarını biliyorum: <br/><br/>“Köylülerle birlikte Hambaz Mezrası’na gittiğimizde, Ceylan’ın cesedi yerdeydi. Ama sadece elleri ve yüzü duruyordu. Üzerine kapandım.”</b> <br/><br/>Ve ben, elindeki tahrayı bombaatar mermisine vurup patlattığı “bilirkişiler”ce söylenen Ceylan’ın, ellerinin de tıpkı fotoğraftaki tahrası gibi parçalanmamasına birtürlü anlam veremiyorum. <br/><br/>Elleri sağlam, tahrası sağlam Ceylan’ın nasıl olup da gövdesinin orta yerinin koptuğunu anlayamıyorum... <br/><br/>Karnına bir roket ya da bir bomba isabet etmişçesine, iç organları paramparça olan bir küçük kızın ölümünü, “elindeki tahrayı mermiye vurdu” cümlesiyle açıklamak pek mantıklı gelmiyor bana.<b> <br/><br/>Özür dilerim ama ben Ceylan konusunda devletin dürüst davrandığına inanmıyorum.</b> <br/><br/>Genelkurmay’ın, “Ceylan niye öldü” diye soranları suçlayıp sindirmek adına, hiç utanmaksızın söylediği manada olmasa bile, “asimetrik bir savaş” sürdürüldüğü hissine ben de kapılıyorum doğrusu.<b> <br/><br/>Bir yanda, havan toplarıyla, uçaksavar bataryalarıyla, roket ve bombaatarlarla çevrelediği bir mezrada doğru dürüst inceleme yapmadan, “Ceylan kendisini öldürdü” diyerek işin içinden çıkmaya çalışan bir devlet var... Diğer yanda, Ceylan’ın hayretle, sorarak bakan gözleri; bir daha hiç bakamayacak da olsalar, vicdanlarımıza sormayı sürdürecek olan o masum gözleri... Asıl asimetrik savaş bu, tarafları da bunlar bence.</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7916.htm), [web.archive.org (arşiv bağlantısı)](http://web.archive.org/web/20091018022925/http://taraf.com.tr:80/makale/7916.htm)
# Asimetrik...

*Yasemin Çongar 13.10.2009*

<div class="taraf_structure_2col_1zq">
<div class="margen_n">



 <p>Tahra nedir biliyor musunuz? <br/><br/>Ben bilmiyordum, dün akşam öğrendim.<b> <br/><br/>Tahra, “bir tür eğri budama bıçağı” imiş.<br/><br/>Yani, benim gibilerinin ilk bakışta “bir tür orak” diyeceği kesici alet. <br/><br/>Bu alet, öldüğü gün Ceylan’ın elindeymiş.</b> <br/><br/>Annesi, babası öyle anlatıyor. <br/><br/>Ceylan, annesinden makarna yapmasını istemiş ve yemeğe dönmek üzere, tahrasını alıp koyunlar için ot kesmeye çıkmış. <br/><br/>Beş dakika sonra büyük bir gürültüyle parçalarına ayrılmış küçük kızın vücudu... Uzuvları, iç organları, etleri dört bir yana dağılmış. Tarih, 28 Eylül 2009. Yer Lice, Şenlik Köyü, Hambaz Mezrası... <br/><br/>O gün, bir taburla iki karakolun çevrelediği mezraya “güvenli değil” diye gitmeyen devlet... <br/><br/>O gün, Ceylan’ın öldüğü yerde resmî rapor tutmayan devlet... <br/><br/>O gün, annesinin eteklerinde taşıdığı ceset parçaları üzerinde, ehliyetsiz kişilere karakolun kapısında alelacele otopsi yaptırtan devlet... <br/><br/>Ve yine o gün, küçük kızın hayatının hesabını soracak kimselerin çıkmayacağına güvenen, Ceylan’ların sessizliğinin bozulmayacağını varsayan devlet... <b><br/><br/>Bozulmaz sandığı sessizlik bozulunca, varlığını belki de unuttuğu bir vicdan susmayıp, “Ceylan’ı kim öldürdü” diye inatla sorunca, o devlet de daha fazla susamadı... Aradan on beş gün geçtikten sonra nihayet dün akşam konuşmak zorunda kaldı.</b> <br/><br/>Ve neler dedi neler! <br/><br/>Diyarbakır Cumhuriyet Başsavcılığı’ndan yapılan açıklamada, “bilirkişiler” tarafından düzenlendiği belirtilen bir rapora atıfla, Ceylan’ı kimin öldürdüğü açıklandı.<b> <br/><br/>Meğer Ceylan’ı, Ceylan öldürmüş! <br/><br/>Meğer Ceylan elindeki tahrayı mermiye vurmuş!</b> <br/><br/>Ne mermisi diyeceksiniz? 40 milimetrelik bombaatar mermisiymiş... Ama ne hikmetse, ne zaman atıldığı, menşei ve modeli tesbit edilemiyormuş merminin. <br/><br/>Ve “bilirkişiler”in kanaatine göre, o mermi orada, tam da Ceylan’ın ot kestiği yerde öylece duruyormuş... Zira bu tür mühimmat atılınca düştüğü yerde patlamazmış bazen, öylece dururmuş. <br/><br/>Velhasıl, “bilirkişiler” şuna hükmetmişler: <b><br/><br/>Bundan belirsiz süre önce, kimliği belirsiz birisi, menşei ve modeli belirsiz bir bombaatarı, belirsiz bir nedenle Hambaz Mezrası’na ateşlemiş... Bombaatarın 40 milimetrelik mermisi mezranın ortasına düşmüş... Ve belirsiz bir nedenle patlamamış... Belki de Ceylan’ı beklemiş.</b> <br/><br/>Ceylan, on beş gün önce, ot kesmeye çıktığında bulmuş o mermiyi. <br/><br/>Artık, ya otların arasında görüp “bu da nedir” diye merak ettiğinden elindeki tahrayla şöyle bir dokunmuş... <br/><br/>Ya da görmemiş; çalılara savuruyorum derken tahrasını mermiye vurmuş...<b> <br/><br/>Ve mermi patlamış. <br/><br/>Ve Ceylan parçalanmış. <br/><br/>Yani, kimseler Ceylan’ı hedef almamış. <br/><br/>Ceylan kendisini vurmuş.</b> <br/><br/>Dolayısıyla da, kimliği belirsiz “bilirkişiler” raporlarının sonunda şöyle buyurmuşlar:<b> <br/><br/>“Tüm bu hususlar ışığında Ceylan Önkol’un menşei ve modeli tesbit edilemeyen, daha önce araziye atılmış ancak patlamadan kalmış 40 mm’lik bombaatar mühimmatına elindeki tahra ile vurarak patlaması neticesinde hayatını kaybettiği kanaatine varıldı...”</b> <br/><br/>“Bilirkişiler”in bu kanaati dün akşam Diyarbakır Cumhuriyet Başsavcılığı’ndan sonra, İçişleri Bakanı Beşir Atalay tarafından da basına aktarıldı.<b> <br/><br/>Benim, Bakan Atalay’ın ciddiyetine ve iyi niyetine samimi bir inancım var.<br/><br/>Ama aynı samimiyetle söylemeliyim ki, ben bu “bilirkişi” raporuna inanmıyorum. <br/><br/>Çünkü devletin (yani ordunun ve, evet, hükümetin) Ceylan’ın öldüğü gün yapması gerekenleri yapmadığını biliyorum.</b> <br/><br/>Çünkü devletin, titiz bir soruşturmanın gerektirdiği hassasiyeti göstermediğini düşünüyorum. <br/><br/>Çünkü devletin, olay yeri incelemesini de, delil toplanmasını da, otopsiyi de kuralına uygun şekilde gerçekleştirmediği yönündeki birinci elden tanıklıklar, bu raporun doğruluğu konusunda çok ciddi kuşkular veriyor bana.<b> <br/><br/>Çünkü ben, Ceylan’ın yirmi yaşındaki ablası Sibel Önkol’un kız kardeşinin ölümünden hemen sonra anlattıklarını biliyorum: <br/><br/>“Köylülerle birlikte Hambaz Mezrası’na gittiğimizde, Ceylan’ın cesedi yerdeydi. Ama sadece elleri ve yüzü duruyordu. Üzerine kapandım.”</b> <br/><br/>Ve ben, elindeki tahrayı bombaatar mermisine vurup patlattığı “bilirkişiler”ce söylenen Ceylan’ın, ellerinin de tıpkı fotoğraftaki tahrası gibi parçalanmamasına birtürlü anlam veremiyorum. <br/><br/>Elleri sağlam, tahrası sağlam Ceylan’ın nasıl olup da gövdesinin orta yerinin koptuğunu anlayamıyorum... <br/><br/>Karnına bir roket ya da bir bomba isabet etmişçesine, iç organları paramparça olan bir küçük kızın ölümünü, “elindeki tahrayı mermiye vurdu” cümlesiyle açıklamak pek mantıklı gelmiyor bana.<b> <br/><br/>Özür dilerim ama ben Ceylan konusunda devletin dürüst davrandığına inanmıyorum.</b> <br/><br/>Genelkurmay’ın, “Ceylan niye öldü” diye soranları suçlayıp sindirmek adına, hiç utanmaksızın söylediği manada olmasa bile, “asimetrik bir savaş” sürdürüldüğü hissine ben de kapılıyorum doğrusu.<b> <br/><br/>Bir yanda, havan toplarıyla, uçaksavar bataryalarıyla, roket ve bombaatarlarla çevrelediği bir mezrada doğru dürüst inceleme yapmadan, “Ceylan kendisini öldürdü” diyerek işin içinden çıkmaya çalışan bir devlet var... Diğer yanda, Ceylan’ın hayretle, sorarak bakan gözleri; bir daha hiç bakamayacak da olsalar, vicdanlarımıza sormayı sürdürecek olan o masum gözleri... Asıl asimetrik savaş bu, tarafları da bunlar bence.</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7918.htm), [web.archive.org (arşiv bağlantısı)](http://web.archive.org/web/20091217115633/http://taraf.com.tr:80/makale/7918.htm)
# Bir sultadan kurtulduk

*Yasemin Çongar 14.10.2009*

<div class="taraf_structure_2col_1zq">
<div class="margen_n">



 <p>On üç yıl Amerikan başkentinde gazetecilik yaptım. Bilen bilir... Washington siyaseti büyük ölçüde Kongre koridorlarında döner; o koridorlardaki en etkili ses de lobilerin sesidir. <br/><br/>Beyaz Ev’le Amerikan Kongresi’nin Türkiye’yi ilgilendiren kararlarında en fazla sesi çıkan lobi ise Ermeni lobisidir, yani Ermeni diasporasının oluşturduğu derneklerdir. Bu derneklerin desteğiyle ve Ermeni diasporasına mensup seçmenlerin oyuyla Kongre’ye gelen temsilci ve senatörler, Türkiye’ye dönük Amerikan kararlarını çok sıkı takip ederler. Ermeni lobisine yakın Amerikan siyasetçileri, “Ankara ile Washington arasında yakınlaşma” ya da “Türkiye’ye Amerikan desteği” anlamına gelecek hemen her adımı önlemeye çalışırlar; Ermeni Soykırımı’nın tanınmasına yönelik karar tasarılarını her yıl gündeme getirirler. <br/><br/>Türkiyeli diplomatlar da, ABD gibi önemli bir müttefike ayırdıkları mesai ve bütçenin azami kısmını Ermeni lobisinin “Türkiye karşıtı” girişimlerini püskürtmek için kullanırlar... Haftalar, aylar değil yıllar ve son tahlilde bizlerin cebinden çıkan milyonlarca dolar, Ermeni derneklerinin gündeme soktuğu tasarıları durdurmaya harcanır. <br/><br/>Bu esnada, <b>Ermeni diasporasının ve derneklerinin Türkiye ile doğrudan bir alışverişi olmaz... Onlar, Türkiye’nin resmî temsilcilerine, “yuhalamak” ya da “domates atmak” gibi amaçlar dışında yaklaşmazlar; Ankara da, Ermeni derneklerini zinhar muhatap almaz.</b> Daha da kötüsü, Türkiyeli diplomatların çoğunluğu, Amerikan sistemi içinde gayet meşru ve mubah bir iş yapan Ermeni lobisine “şer lobisi” adını takmanın saçmalığının farkına varmaksızın konuşup dururlar Washington kulislerinde... Üstelik bu diplomatlar, sadece Ermeni derneklerini değil, doğrudan Ermeni diasporasını “düşman” bellemiş bir halde çalışırlar; kendilerine verilen talimat budur, ezberleri böyledir. Velhasıl, bir tür kör dövüşü sürer gider.<b> <br/><br/>Şimdi, nihayet bu kör dövüşü sona erecek. 10 ekimde Türkiye ile Ermenistan arasında imzalanan protokol, sadece Ankara-Erivan ilişkisindeki anormalliği ortadan kaldırmayacak zira; Ankara’nın Ermeni diasporası ile ilişkisinin normalleşmesini de er geç gündeme getirecek.</b> <br/><br/>Ermeni diasporasının önemli bir bölümünün, özellikle de Washington’daki Ermeni lobisinin en etkin örgütü olan Amerikan Ulusal Ermeni Komitesi’nin (ANCA) bu protokole gösterdiği olumsuz tepki sizi yanıltmasın. ANCA’nın attığı öfkeli nidalar şaşırtıcı değil... Yılların ezberiyle konuşuyorlar, yılların ezberini artık sürdüremeyeceklerini sezmenin paniği içindeler. Ermeni lobisi, Erivan’la Ankara’nın “normal” ilişki sürdürememesinden yararlanarak kendine biçtiği işlevi yitirmenin eşiğinde. <br/><br/>Bundan böyle, Ermeni lobisi de normalleşmeye uyum sağlamak zorunda... Türkiye ile Ermenistan’ın kendi meselelerini konuşmaya başladıkları noktada, büsbütün devre dışı ve işlevsiz kalmak istemeyen Ermeni lobicilerinin tek seçeneği, Türkiye’yi muhatap almak olacaktır. Ermeni lobisi, “soykırımın tanınması” gibi, benim saygı duyduğum bir hedefe yönelik çabasını bile, artık Türkiye’ye rağmen değil ancak Türkiye ile konuşarak ilerletebileceğini anlamak zorunda kalacaktır. <br/><br/>Madalyonun iki yüzü var, tabii... <b>Ermeni lobisinin Türkiye’yle ilişki kurması, Ermeni diasporasının da Türkiye toplumuyla diyaloga girmesini gündeme getirecek. Bu, özünde bir “eve dönüş” adımıdır ve bunun böyle olduğunu Ankara’nın da kavraması gerekiyor. Başka deyişle, Türk diplomatları için, bunca yıl “düşman” saydıkları Ermeni diasporasının aslında kendi diasporaları olduğunu idrak etmekten başka seçenek kalmayacak bundan böyle.</b> <br/><br/>Ermeni diasporası, “Ermenistan’ın diasporası” değil, aslında “Türkiye’nin diasporası”dır... Ermeni diasporasının mensupları, Güney Kafkasya’dan değil, Anadolu’dan, Trakya’dan göç etmek zorunda bırakılmış ailelerin çocuklarıdır. California’nın Glendale, Massachussetts’in Watertown gibi bugün Amerika’da “küçük Ermenistan” diye adlandırılan kentlere gidin. Tanışacağınız “Ermeniler” memleketlimizdir bizim, hemşehrimizdir; Elazığlı, Adapazarlı, Malatyalı, İstanbulludurlar... Ağızları, Batı Ermenicesine yatkındır; yemekleri Anadolu mutfağındandır; “eski memleket” diye Ağrı’nın doğusunu değil batısını anlatırlar. <br/><br/>Ve şimdi, Türkiye ile Ermenistan arasındaki sınırın açılmasını, diplomatik ilişkilerin normalleştirilmesini, ortak tarihe ilişkin sorunların ikili düzeyde ele alınmasını öngören bu gecikmiş adım sayesinde, diaspora Ermenileri ile Türkiye arasında da diyalogun önü açıldı. Varlık stratejilerini, ilişkisizlik üzerine kurmuş olan Ermeni dernekleri tabii, bocalayacaklar. ANCA gibi örgütler 10 ekimi tabii, “matem günü” ilan edecek. <b>Ermeni lobisinin anormal koşullardan kaynaklı anormal gücünün kırılması, o lobinin önde gelenlerini tabii ki hüzünlendirecek. Tıpkı protokolü “yabancı mihrakların dayatması” olarak gören MHP lideri Bahçeli gibi, Ermeni lobicileri de, büyük bir siyasi kozun ellerinden alındığının farkındalar zira.</b> <br/><br/>Oysa biz, Ankara’nın Erivan’la “normal” bir ilişki kurup, “yabancı birer mihrak gibi davranan ve öyle algılanan lobilerin” sultasından kurtulmasını, Ermeni ve Türk faşistlerine indirilmiş bir darbe, Türkiye ve Ermenistan halkları ile Ermeni diasporası içinse yeni bir dönemin başlangıcı olarak kutlamalıyız.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/7931.htm), [web.archive.org (arşiv bağlantısı)](http://web.archive.org/web/20091219224927/http://www.taraf.com.tr:80/makale/7931.htm)
# Apo’nun çağrısı

*Yasemin Çongar 16.10.2009*

<div class="taraf_structure_2col_1zq">
<div class="margen_n">



 <p>8 eylülde bu sütunda <b>“Ekimde dönebilirler”</b> başlıklı bir makale yazmıştım. İzninizle, o makaleden bir alıntıyla başlamak istiyorum: <br/><br/>“İçişleri Bakanı Beşir Atalay ‘demokratik açılım’ kapsamındaki ilk somut önerilerin, Meclis çatısı altında açıklanacağını söyledi. Yeni yasama yılının 1 ekimde başlaması ardından, Kürtlerin kendilerini makbul ve eşit hissetmesini sağlama amaçlı uygulamalar için start verilmesini bekleyebiliriz. <br/><br/>Dahası, Ankara’da, ekimde sadece şeffaf sürecin değil, örtülü sürecin de ilk sonuçlarını vereceği umudu var. Hatta, “eve dönüş”ün bir ay kadar sonra, sessiz sedasız başlayacağını düşünenlere bile rastlamak mümkün. Bu, ziyadesiyle iyimser bir beklenti olabilir... Ama işin, sancılı bir yasama çalışmasına havale edilmeksizin kotarılması halinde, fiili sonucun hızla alınması büsbütün imkânsız değil. <b><br/><br/>Ankara, şunu iyi biliyor; 2000’lerin başında iki bin civarında PKK’lı silah bıraktı, dağdan indi, evine döndü. Şimdi, onur kırıcı ön koşulları ve ara istasyonları olmayan benzer bir hareketin başlaması sağlanabilirse, demokratik açılımların da daha hızlı ve daha kapsayıcı bir şekilde hayata geçmesi mümkün olur. Sürecin siyasi kulvarı ile teknik kulvarında eşzamanlı ilerleme bir sinerji oluşturunca, barışın başka bahara kalması bile önlenebilir belki.”</b> <br/><br/>Abdullah Öcalan’ın dünkü basın açıklamasını okuyunca işte bu satırları, daha doğrusu, bu satırlardaki “haberi” aktaran üst düzey yetkiliyle sohbetimizi hatırladım. Bir grup PKK mensubunun ekimde Türkiye’ye dönebileceğini bana söyleyen yetkili, uzak bir olasılıktan değil, üzerinde çalışılmış bir plandan söz ediyordu. <br/><br/>Bu yetkilinin çizdiği çerçevede, Türkiye’ye gelecek olan PKK’lıların Ankara ile pazarlığa oturması yoktu ama Ankara’nın, dönen PKK’lılara olumlu muamele etmesi ve böylece daha kapsamlı bir “eve dönüş” için emsal oluşturacak, silah bırakmayı teşvik edecek bir deneyim yaşanması hedefi vardı. <b><br/><br/>Başka deyişle, PKK’nın bundan dokuz-on yıl önceki “Barış Grubu” girişiminin bir benzerini başlatması bekleniyor ve bu gerçekleşirse, devletin de bu girişimin yoluna taş koymayacağı, gelenlerin ön koşullar ve ara istasyonlar olmaksızın evlerine dönüp “normal” bir hayata başlamalarına müsaade edeceği anlaşılıyordu. Ve tabii, “Ekimde dönebilirler” sözünün içinde “silah bırakma” vurgusu gizliydi; “ekimdeki dönüş” toplu bir silah bırakmanın ilk adımını oluşturacak; ekimde dönecek örgüt mensupları üzerinden, bir anlamda PKK’nın silahsızlanmasının fizibilite çalışması yapılmış olacaktı.</b> <br/><br/>Dün Öcalan’ın avukatları aracılığıyla yaptığı “Basına ve Kamuoyuna” başlıklı açıklama, belki de beş hafta önce işittiğim ve yazdığım bu beklenti nedeniyle çok şaşırtmadı beni. Aklıma iki olasılık geldi. İlkin, Öcalan’ın başından beri bu hazırlıklardan haberli, hatta devlet eliyle yürüyen “PKK’ya silah bıraktırma” planının doğrudan parçası olduğunu ve kendisinden beklenen çağrıyı tam zamanında yaptığını düşündüm. Ardından, ikinci ve daha güçlü bir ihtimal olarak, Öcalan’ın devlet ve diğer ilgili taraflarla PKK arasında çeşitli biçimlerde süren temaslardan dolaylı da olsa haberli olduğu ve bu süreçle uyumlu bir çıkış yapma gereği duyduğu fikrine kapıldım. <br/><br/>İşin aslı her ne ise, sonuçta Öcalan dün tam da Ankara’nın kafasındaki plana uygun bir çağrı yaptı. Şunu söyledi: <b><br/><br/>“Daha önce gelen barış grupları benzeri, Avrupa’dan ve yine içerisinde Mahmur’dan halkımızın da bulunduğu Güney’den olmak üzere iki grubun, Kürtlerin bu ülkede nasıl yaşayacaklarını, birlikte yaşayabilmenin zorunlu prensiplerini ortaya koymak, Kürtlerin demokratik hak ve özgürlüklerine ilişkin temel isteklerini tartışmak üzere Türkiye’ye gelmesidir.”</b> <br/><br/>Dikkatinizi hemen çekeceği gibi, bu çağrıda, “<b>PKK, gerilla, silah, Kandil”</b> gibi kelimeler yer almıyor. Ama Öcalan’ın meramı çok da müphem görünmüyor bana... PKK liderinin tarif ettiği iki grubu <b>“Avrupa’dan örgütü temsil kapasitesi olan bazı PKK mensupları”</b> ile <b>“Irak Kürdistanı’ndan yine aynı nitelikte şahıslar”</b> olarak anlayabiliriz. Bu ikinci grubun, Mahmur Kampı’nın yanı sıra Kandil’den bazı militanları kapsamasını da bekleyebiliriz. <br/><br/>Şimdi mühim olan iki şeyden birincisi, PKK’nın Öcalan’ın çağrısına hızla ve istekle cevap verip vermeyeceği; ikincisi ise devletin, Öcalan’ın çağrısına uyup dönecek olan örgüt mensuplarını nasıl karşılayacağıdır. <b><br/><br/>Benim, gerek bu yazıda değindiğim özel görüşmede bizzat işittiklerim, gerekse MİT eski Müsteşar Yardımcısı Cevat Öneş’in hafta başında Neşe Düzel’e söyledikleri dahil, son dönemde devletin içinden ya da yakın çevresinden konuşanların anlattıklarından çıkardıklarım, bugün “Barış Grubu” adına ve anlayışına uygun biçimde Türkiye’ye dönecek PKK’lılara, devletin “hoş geldiniz” diyebileceğine işaret ediyor.</b> <br/><br/>Umarım, yanılmıyorumdur... <br/><br/>Dün Öcalan’ın çağrısını okuduktan sonra, <i>Taraf</i> Ankara Bürosu’ndan <b>Ergülen Toprak</b>, Birinci Barış Grubu’yla Türkiye’ye gelen <b>Seydi Fırat</b>’la konuştu. Fırat, o zaman dönenlerin 10-15 yıl ceza aldığını, kendisinin beş buçuk yıl hapiste yattığını hatırlatıp <b>“Adeta bize kıydılar... Geçmişte bu fırsatın değerlendirilmemesi Türkiye için büyük kayıp oldu. Şimdi barışın geleceği için, Öcalan’ın çağrısı sağduyuyla değerlendirilmeli. Hükümet iyi niyetini göstermeli”</b> demiş. <br/><br/>Seydi Fırat’a aynen katılıyorum.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/7969.htm), [web.archive.org (arşiv bağlantısı)](http://web.archive.org/web/20091226013207/http://www.taraf.com.tr:80/makale/7969.htm)
# Dönüşü olmayan noktada terennüm...

*Yasemin Çongar 17.10.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Bilgeliğini muzipçe gizleyip, muzipliğini bilgece sergileyen bir arkadaşımın deyişiyle, “yegâne marifeti bütün gün bir köşede oturup ağlarını örmekten ibaret” ve bu sayede yeryüzünün en meşhur ve en muktedir varlığı olma mertebesine yükselivermiş o huysuz ihtiyarla aşık atma sanatını öğreten bir kitap var elimde. <br/><br/>Bu kitabın rehberliğinde, meşrebinize göre, mükemmel bir “kaçış stratejileri uzmanı” haline gelmeniz de mümkün, “kurtulup bir başıma yüzmektense diğer balıkların da ağdan kaçabilmesi için uğraşırım” demeniz ve tanrıcılık oynayarak ölümlülüğün bilgisini bir nebze hafifletebilen kederli kahramanlar arasına katılmanız da... <br/><br/>Kaderle aşık atmanın yolu tek değil zira. Ve tabii, hayat her zaman birbirinden bu denli kolay ayrılabilen seçenekler sunmuyor bize. Ekseriya, kesin bir kaçışın da, tam bir kurtarışın da imkânsız olduğu hallerde verdiğimiz zor kararlar belirliyor bizim ve çevremizdekilerin geleceğini.   <b><br/><br/><br/><font size="3">Hangimizi öldürüp yesek dersiniz...</font></b> <br/><br/>1884’te Britanya gemisi <b><i>Mignonette</i></b>’in kaptanı Thomas Dudley’nin vermesi gereken karar böyle bir karardı. <br/><br/>Güney Atlantik’te batmıştı <b><i>Mignonette</i></b>... Kaptan ve üç mürettebat, son anda bir sandala atlayıp ölümden kurtulmuşlardı. En yakın kara parçası yüzlerce mil ötedeydi ve yanlarındaki tek yiyecek, iki küçük tenekedeki şalgam konservesiydi. <br/><br/>Bir süre sonra, en<b> gençleri olan 17 yaşındaki miço, Richard Parker, deniz suyu içmekten hastalandı. On dokuzuncu günde, Kaptan Dudley, açlıktan bitkin düşmüş bir halde, içlerinden hangisini öldürüp yiyeceklerine karar vermek için kura çekmeyi önerdi. Bir kişi itiraz etti buna, vazgeçtiler. Ama ertesi gün, Kaptan Dudley kararını vermişti; adamlarına arkalarını dönmelerini söyledi, bıçağını çekip yüksek sesle dua etti ve genç miço Parker’ın gırtlağını kesti.</b> <br/><br/>Dört gün sonra, Parker’ın etiyle kahvaltı ederken ufukta bir karaltı gördüler. Bir gemiydi bu... Üç denizci kurtarıldı ve İngiltere’ye dönüp cinayetten yargılandılar. <br/><br/>Aslında azami sayıda insanın iyiliğini gözeten “yararcı” bir bakış açısıyla belki çok da yanlış bir karar vermemişti Kaptan Dudley; içlerinden, yaşama şansı en düşük olanı feda edip üç kişinin kurtulmasını sağlamıştı. Peki ama bu yine de bir cinayet değil miydi? <b>Kaptan’ın öldürmeden önce miçonun rızasını alması gerekmez miydi? Hem miçonun rıza göstermesi neyi değiştirirdi ki... Kurbanın rızası, bir suçu suç olmaktan çıkarır mıydı?</b> Üstelik, yamyamlık başlı başına bir suç değil miydi? Günah değil miydi?   <b><br/><br/><br/><font size="3">Dersimiz Adalet, hocamız Sandel</font></b> <br/><br/>Kaptan Dudley’ninki kadar “hayati” olmasa bile, kendimizin ve çevremizdekilerin hayatında kalıcı izler bırakacağını bildiğimiz, olayların akışını, insanların mutluluğunu ve geleceğin görünüşünü etkileyeceğini sezdiğimiz kararları alırken, kendimize sessizce sorduğumuz ve/veya sormamız gereken sorulara ilişkin bir kitap bu. <br/><br/>Adı, <b><i>Justice: What is the Right Thing to Do?</i></b> (Adalet: Yapılması Doğru Olan Şey Nedir?). Yazarı, 56 yaşındaki Amerikalı siyasetbilimci Michael J. Sandel. <br/><br/>ABD’de eylül ortasında piyasaya çıkan <b><i>Justice</i></b>, esasen Sandel’ın Harvard Üniversitesi’nde verdiği aynı adlı dersin notlarından oluşuyor. <b><br/><br/>“Ders” fikri sizi kitaptan soğutmasın hemen... Sıradan bir dersten söz etmiyorum. “Adalet” dersine yazılan Harvard öğrencileri, tam yirmi yıldır her dönem, Boston Cambridge’deki üniversite kampusunun en büyük amfisi olan Sanders Salonu’nu tıka basa dolduruyorlar. Ve Sandel, tam yirmi yıldır, biner kişilik sınıflara, o sınıflardaki her bir kişinin nasıl davranacağına karar verirken kendisine sorduğu her bir sorunun ve daha fazlasının “gerekli,” verilen bütün cevapların ise hem “mümkün” hem de “mükemmellikten uzak” olduğunu öğretiyor. </b><br/><br/>Ya da “hocamız”ın, bu yıl BBC Radyosu’nda yayınlanan konuşma programının başlığıyla söylersem, <b>“yeni bir yurttaşlık” bilinci oluşturmaya çalışıyor Sandel; öğrencilerinin kafasındaki sorular ve cevaplar üzerinden, nasıl daha “adil” bireyler ve daha “adaletli” bir toplum olunabileceğinin yolunu arıyor.</b> <br/><br/>Bugün Anglo-Sakson siyasetbiliminde bir fenomen sayılan Sandel, daha ziyade John Rawls ve benzeri düşünürlerin “liberal” öğretilerine, kendisi bu kelimeyi beğenmese de “toplulukçu” itirazlar getirmesiyle tanınan bir isim. Bir yandan, bireysel hak ve özgürlüklerin mümkün olduğunca geniş tutulmasını savunurken bir yandan da bireysel kararlarda, topluluğun ortak yararının ve, din ve ahlâk dahil, topluluğun ortak değerlerinin gözetilmesinin “adil” olacağını vurguluyor.   <b><br/><br/><br/><font size="3">Dümende olmak ve seyirci kalmak...</font></b><font size="3"> <br/></font><br/>“Adalet” dersini en cazip kılan özelliklerinden biri, benim kendi hesabıma Türkiye’de ya da Amerika’da hiçbir üniversite dersinde tanık olmadığım kadar “katılımcı” geçmesi. <b>Sandel, bin kişilik bir amfinin ortasında, zaman yetse bin kişiyi de konuşturabilecek kadar davetkâr bir üslupla, herkesin tartışmanın şehvetine kapılmasını sağlayabilen, bilgece ama aynı zamanda muzip bir edayla hikâyeler anlatıp sorular soruyor.</b> <br/><br/>Bunları, sadece bu konuda işittiklerime dayanarak değil, Harvard’ın internet sitesinde, 55 dakikalık bir “Adalet” dersini bizzat dinledikten, 19-20 yaşındaki gençlerin profesörleriyle ve birbirleriyle tartışmalarını izledikten sonra yazıyorum. Ve doğrusu, bu dersin önümüzdeki haftalardan itibaren bölümler halinde, Amerikan televizyonlarında da yayınlanacak olması hiç şaşırtmıyor beni... <br/><br/>Zaten, <b><i>Justice</i></b>’i okumak da başlı başına “katılımcı” bir deneyim. Bu kitap, “doğru” ya da “adil” kararların neler olduğunu öğrenmeye yardım ettiği için değil, daha ziyade, neyin doğru, neyin adil olduğuna karar vermenin tek tek her birimizin aklına gelebilecek olandan çok daha fazla yolu olduğunu hatırlattığı, yani bizi çoğulluğumuzla yüzleştirdiği için değerli bence. <b>Bir de, hayatın dümeninde olduğumuz zamanlar kadar, hayata seyirci kaldığımız anların da bize sorumluluk yüklediğini düşündürdüğü için...</b> <b><br/><br/>Sandel’ın anlattığı hikâyelerden birinde, kendinizi freni patlamış bir troleybüsün makinistinin yerine koyduğunuz ve yolunuza devam ederseniz raylarda çalışan beş işçinin, makasa girip sola saptığınızda ise beş yerine tek bir işçinin ölümüne yol açacağınızı anladığınız o andaki gibi yani...</b> “Hiçbir şey yapmam, kadere dokunmam, önümdeki beş işçiyi ezer geçerim” demiyorsunuz kesinlikle; dümeni kırıyor ve o dümeni kırarak tek bir işçinin ölümüne karar vermeyi, kaderin freni bozuk bir troleybüsün önüne sizden habersiz şekilde taşıdığı beş canı birden almaya yeğliyorsunuz. <b>“Benim sayemde daha az kişi öldü” diye avunuyorsunuz üstelik; kederli ve kahraman halinizi seveceksiniz neredeyse.</b> Ama Sandel, rahat bırakmıyor sizi. “Diyelim ki troleybüsün dümeninde değilsiniz” diyor, “yukarıda bir köprünün üzerinden izliyorsunuz her şeyi. Troleybüsün beş işçinin üzerine doğru gittiğini ve duramadığını fark ediyorsunuz. Ve yanınızda çok şişman bir adam var. Onu, köprüden troleybüsün tam önüne iterek öldürmeniz ve bu sayede beş işçiyi kurtarmanız mümkün. Ne yaparsınız?” <b><br/><br/>Ya siz? O adamı köprüden aşağı iter miydiniz? Ne yapardınız ve neden?</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/7983.htm), [web.archive.org (arşiv bağlantısı)](http://web.archive.org/web/20091226013214/http://www.taraf.com.tr:80/makale/7983.htm)
# Pişmanlıkla değil, umutla...

*Yasemin Çongar 20.10.2009*

<div class="taraf_structure_2col_1zq">
<div class="margen_n">



 <p>Coşku ve endişe... <br/><br/>Sesinde ikisini de işittim. <br/><br/>Dün saat bire gelirken, yani “en uzun gece” henüz başlamışken Silopi’den aradı Kurtuluş Tayiz. <br/><br/>“Barışın milâdına” tanıklık ettiğinin farkında olan bir gazetecinin heyecanı ve savaşın acılarını yıllarca yaşamış bir bölge çocuğunun endişesiyle konuşuyordu. <br/><br/>Neyse ki aklıselim ağır bastı; DTP lideri Ahmet Türk’le İçişleri Bakanı Beşir Atalay’ın gün ağarana dek sürdüğü anlaşılan telefon trafiği, o heyecanı boşa çıkarmayacak ve o endişeleri şimdilik yatıştıracak bir sonuç verdi.<b> <br/><br/>Kurtuluş, Silopi’deki “en uzun gece”yi bugün sürmanşetimizde yer alan haberinde gayet ayrıntılı anlatıyor. <br/><br/>O haberdeki pazarlık ziyadesiyle önemli. <br/><br/>Zira o pazarlık, bunca yıldır akan kanı durdurmayı başarıp başaramayacağımızı belirleyebilecek temel mesele çevresinde dönüyor... <br/><br/>Bu, kazananı olmayan bir savaşı, kaybedeni olmayan bir barışla bitirip bitiremeyeceğimiz meselesidir.</b> <br/><br/>Bu memleketin bu meseleyi halletme biçimi, Bursa’daki muhacirle Tunceli’deki Zazanın, Yozgat’taki Türkle Van’daki Kürdün, savaşın bitmesini aynı istek ve samimiyetle isteyip istemeyeceğini de belirleyecek... <br/><br/>Nihayet, elimizi uzanıp tutabileceğimiz kadar yakınlaşan barışa, toplumca aynı istekle uzanıp uzanmayacağımız biraz da barıştan ne anladığımıza bağlı çünkü. <br/><br/>Devletin, “Şimdi biz yenildik mi” sorusunu soranlara, barışın illa ki bir tarafın savaşı kaybetmesiyle mümkün olduğunu sanan ve “yenilmişlik” duygusuna isyan edenlere, bunun böyle olmadığını gösterebilmesi gerek. <br/><br/>Bunun yolu da, AKP Genel Başkan Yardımcısı Hüseyin Çelik’in dün yaptığı gibi PKK’lılara, “dağa çıkmak yanlıştı” diye seslenen yetkililerin, “Devletin, Kürt çocuklarına, dağa çıkmaktan başka çare bırakmaması da yanlıştı” diyebilmesinden geçiyor. <br/><br/>PKK’nın silahlı mücadelesinin Kürt meselesinin “nedeni” değil “sonucu” olduğunu zaten bilen Ankara’nın, artık bu gerçeği teslim edebilmesi ve memleketin dört yanındaki Türk ya da Kürt bütün vatandaşlarına anlatmaya başlayabilmesi gerekiyor.<b> <br/><br/>Bugün eğer “silahlara veda” aşamasına gelinebilmişse, bu PKK “silahla yenildiği” için değil, “silah siyasetle yenildiği” için mümkün oldu. <br/><br/>Kürt meselesini, demokrasinin kanallarıyla, siyasetin yöntemleriyle çözmek artık imkân dahilinde... </b>Bu toplum artık büyük çoğunluğuyla bu olgunluğa erişmenin eşiğinde... <br/><br/>Ve dün silahlarını bırakarak sınıra gelen PKK’lıların getirdiği dokuz maddelik talep listesine bakınca göreceğiniz gibi, özünde “birlikte yaşama özlemi” olan bu taleplerin hiçbiri için bugün dağlarda silahla gezmek gerekmiyor... Bu talepler, bugün artık siyasetin gündemine girmiş, Meclis kürsüsüne taşınabilecek ve yeni bir anayasa tartışmasının merkezini oluşturmaya aday taleplerdir.<b> <br/><br/>Velhasıl, devletle PKK, birbirlerini doğrudan muhatap alsalar da almasalar da, bugün “savaşın muzafferi” edasıyla değil, “barışın muvaffakı” olarak konuşma ve davranma olgunluğunu sergilemeliler... Barışın kalıcı olmasının da, silahların terk edilmesine ve siyaset kanallarının açık tutulmasına eşit ölçüde bağlı olduğunu anlamalılar. <br/><br/>İşte Silopi’de dün sabaha kadar süren pazarlığın, “pişmanlık” koşulu aşılarak sonuçlanması da bu yüzden hayırhah bir gelişme. <br/><br/>Dağdan inenler, “pişman” oldukları için dağdan inmeyecekler... Dağdan inenler, ovada, köyde, şehirde huzurlu ve özgür bir hayat yaşayabileceklerine duydukları “güven” ya da en azından bu amaçla siyaset yapıp sonuç alabileceklerine yönelik bir “umut” ile dağdan inecekler.</b> <br/><br/>Bunu anlayan, bunu hazmeden ve bunun gereğini yapan bir Ankara, vatandaşlarını kendisine karşı silaha sarılmak zorunda bırakan bir devletin başkenti olmaktan kurtulmanın gururunu yaşayabilir. <br/><br/>Çeyrek asır sonra az şey değil bu.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8032.htm), [web.archive.org (arşiv bağlantısı)](http://web.archive.org/web/20091226012244/http://www.taraf.com.tr:80/makale/8032.htm)
# “Barışa hazırız, onun için geldik”

*Yasemin Çongar 21.10.2009*

<div class="taraf_structure_2col_1zq">
<div class="margen_n">



 <p>O bir anne ve çocuğunu 19 yıldır görmedi; adı Mahiye Avşar. <br/><br/>O da bir anne ve o da çocuğunu son 19 yılda sadece birkaç kez görebildi; adı Hamiyet Dinçer.<br/><br/>Mahiye Avşar, 1990’da PKK’ya katılıp dağa çıkan kızı Hamiyet Dinçer’e, 19 yıl aradan sonra ilk kez bugün sarılacak. <br/><br/>Ve Hamiyet Dinçer, 1990’da dağa çıkarken annesi Mahiye Avşar’a birkaç aylık bir bebek olarak emanet ettiği oğluyla, 19 yıl sonra ilk kez bugün doyasıya kucaklaşacak.<b> <br/><br/>Bir anne, dağda savaşmaya giden kızını 19 yıl nasıl bekler? <br/><br/>Bir kadın, daha sütten kesmediği bebeğini bırakıp dağa savaşmaya niye ve nasıl gider? <br/><br/>Mahmur’dan dönen mültecilerle, Kandil’den dönen PKK’lıların dün Silopi’de bir “bayram sevinci” içinde karşılanmalarını izlerken, bu iki annenin, birbirine hasret bu iki kadının hikâyesini düşünüyordum. <br/><br/>Bu topraklarda, asker ve gerilla on binlerce gencin canını alan savaşın anlamını ve şimdi çok yaklaştığımız, “mümkün” olduğunu ve karşılıklı büyük hatalar yapılmazsa “kalıcı” olabileceğini belki de ilk kez bu kadar kuvvetle hissettiğimiz barışın değerini ancak bu hikâyeler sayesinde hakikaten kavrayabileceğimize inanıyorum zira.</b> <br/><br/>İlk olarak, Hamiyet Dinçer’in annesi Mahiye Avşar’ı dinledim dün. <br/><br/>Kandil’den dönenlerin görüntüsü televizyon ekranına yansıdığında, yıllar sonra ilk kez görmüştü kızı Hamiyet’i... <br/><br/>“Kocamla geldiğini gördük, çok mutluyuz” diyordu gayet sakin, “çok özledik onu... 19 yıl önce evli ve bir çocukluyken dağa çıkmıştı bizim Hamiyet.” <br/><br/>“Niye” ve “nasıl” sorularının cevabıysa, Avşar’ın sükuneti ölçüsünde yalındı, yakıcıydı:<b> <br/><br/>“Hamiyetlerin evleri her gün basılıyordu. Kocası sürekli tutuklanarak gözaltına alınıyor, işkencelere maruz kalıyordu. Dayanamayıp dağa çıktılar. Her gün kızımın özlemiyle bekledim, her gün ağladım. Asker anaları ağladığında benim de yüreğim yandı. 19 yıl öyle yana ağlaya bekledim.”</b> <br/><br/>Annesinin bu sözlerinden sonra kızını da dinlemek istedim ve Mahmur ile Kandil’den “dönüş” yapan 34 kişi, serbest bırakılıp otobüsle Diyarbakır’a doğru yola çıktıklarında, daha fazla bekleyemedim. <br/><br/>Otobüs, dönenleri karşılamaya gelen coşkulu kalabalığın arasından zorlukla ilerlerken telefonla ulaştım ona; “hoş geldiniz” dedim, sorular sordum. <br/><br/>1971 Başkale doğumlu Hamiyet Dinçer, türkülü, sevinçli bir gürültünün içinden, işitebilmem için bağırarak, “hoş bulduk” diye cevapladı beni; kısaca söyleştik: <b><br/><br/>Annenizi dinledim bu sabah, çocuğunuzu bırakıp çıkmışsınız dağa...</b> <br/><br/>Evet, şimdi 19 yaşında oldu. Arada dağa ziyaretime geldi ama çok az görebildim onu. Adı Erdinç.<b> <br/><br/>Hep Kandil’de miydiniz bu yıllarda?</b> <br/><br/>1990’dan beri Güney’deydim, daha çok da Kandil’de...<b> <br/><br/>Türkiye’ye hiç geldiniz mi 19 yıl içinde?</b> <br/><br/>Hayır, ilk kez geliyorum. 1990’dan beri ilk kez göreceğim Diyarbakır’ı, Van’ı.<b> <br/><br/>Heyecanlı olmalısınız...</b> <br/><br/>Çok heyecanlıyım çok. Müthiş duygulu bir ortam var burada, büyük coşku var. <b><br/><br/>Niye döndünüz?</b> <br/><br/>Çok büyük bir sorumluluk yüklendik. Bir halkın sorumluluğunu üstlendik. Bir misyonla geldik.<b> <br/><br/>Nedir o misyon?</b> <br/><br/>Bu misyon, barışı sağlama misyonudur. Kanı durdurmaktır. Analar artık ağlamasın misyonudur. İşkenceler yaşanmasın diyedir, operasyonlar olmasın diyedir. Kürtlerin kendi dilleriyle ve iradeleriyle yaşayabileceği bir ortamı barış içinde kurmaktır amaç.<b> <br/><br/>Bunu mümkün görüyor musunuz? Onun için mi geldiniz?</b> <br/><br/>Spekülasyon yapılmamalı bu konuda. Biz teslim olmadık. Biz pişman olduğumuz için gelmedik. Biz haklı bir mücadele verdiğimize inanıyoruz ama şimdi barış için bir umut var diye geldik.<b> <br/><br/>Sınırdaki muamele, devleti sizi karşılama biçimi nasıldı?</b> <br/><br/>Olumluydu, iyiydi.<b> <br/><br/>Dağdan inişler sürecek mi sizce?</b> <br/><br/>Teminat oluşursa sürer. Bizim her yönlü hazırlığımız var. Savaşa da hazırız her zaman. Ama şimdi barışa da hazırız. Umudumuz barıştır. Yoksa kimse kolay kolay dağdan inmez. O dağlar, bu kadar büyük bir umut olmadan bırakılmaz.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8064.htm), [web.archive.org (arşiv bağlantısı)](http://web.archive.org/web/20091226162744/http://www.taraf.com.tr:80/makale/8064.htm)
# Anadillerimiz kutsaldır

*Yasemin Çongar 22.10.2009*

<div class="taraf_structure_2col_1zq">
<div class="margen_n">



 <p>Oralıyım, Goralıyım... <br/><br/>Cem Yılmaz’ın kız kardeşi, abisine filminin adı için ilham veren bu cümleyi eğlenerek söylemekte haklıymış. <br/><br/>Yazıya “oralıyım, Goralıyım” diye başlayınca ben de içimden bayağı kikirdedim doğrusu. <br/><br/>Üstelik ben hakikaten oralıyım; en azından baba-yarımla Goralıyım... <b><br/><br/>Gora, Slavca “dağlar” demektir, Goralılar da “dağlı”dır velhasıl. <br/><br/>Lakin, “Goralı” kelimesi ailemizde pek kullanılmaz; bizimkiler ait oldukları coğrafyayı büsbütün daraltarak, kendilerine “Brodlu” derler daha ziyade. <br/><br/>Kastettikleri, Brod-Prizrenski’dir. </b><br/><br/>Kosova’nın güneyindeki Gora bölgesinin kucağında, çoğunluğu Goranice (Naşinski) konuşan ve kendisine “Gorani” diyen Müslüman Slavların yaşadığı bir yerdir Brod-Prizrenski. <br/><br/>Goranilerin 18. yüzyılda Müslümanlığa geçen Sırp Ortodokslar olduğu söylenir. <br/><br/>Babamın ailesi de, işte Brod-Prizrenski’li, yani Gorani’dir.<b> <br/><br/>İkinci Dünya Savaşı’nın arefesinde, karısını ve çocuklarını Türkiye’ye taşıdıktan sonra, savaşın son yılında henüz gencecik bir adamken vefat eden büyükbabam, bütün Balkan dillerini konuşurmuş. <br/><br/>“Anadilimiz Goranicedir” diye anlatır babam, “ama bizden önceki kuşakta ailenin bütün erkekleri Manastır’da, Selanik’te, İstanbul’da eğitim görüp çalıştıklarından Türkçe ve Sırpça konuşurlarmış aralarında. Kadınlarsa Goranice...”</b> <br/><br/>Bugün sayıları elli bini geçmeyen Goralılara sorarsanız kesin bir dille “Biz Arnavut değiliz, Sırp değiliz” derler. <br/><br/>Aralarından “Kosovalıyız, Makedonuz” diyenler çıksa da tek tük, çoğunlukla “Buralıyız, Goralıyız, herkesle ayrı gayrıyız” havasındadırlar. <br/><br/>Ama hiçbir Goralı Türkiye’ye yakınlığını gizlemez; çoğu benim ailem gibi Türkiye’ye yerleşmiş birçok göçmen ailesinin akrabasıdır zira. <br/><br/>Brod’da, mesela, büyük camide Türk bayrağı dalgalanır; duvarlarda Türkçe, Bosna’yla dayanışma sloganları yazar. <br/><br/>Bunları size anlatıyorum, çünkü serdeki “oralılık, Goralılık” sayesinde, Balkanlar’da, özellikle de Makedonya ve Kosova’da ne olup bittiğini, gazetecilik merakını aşan bir aidiyet hissiyle izliyorum ben. <br/><br/>Kosova’daki “anadilde eğitim” tartışması da yakından ilgilendiriyor beni. <br/><br/>Ve tam da bu nedenle, dünyanın bu en genç cumhuriyetini çok seviyorum doğrusu.<b> <br/><br/>Zira halkının çoğunluğu Arnavutça ve Sırpça konuşan Kosova, bu iki dile “resmî dil” statüsü tanımakla kalmıyor; Kosova Anayasası, Türkçe, Boşnakça ve Romca’nın, “belediyeler seviyesinde resmî statüye sahip ve yasalar dahilinde herhangi bir seviyede resmî kullanımda olmasını” da hükme bağlıyor. <br/><br/>Goranice ise yasalarda, “Boşnakça ile Makedonca arasında bir dil” diye tarif ediliyor ve Kosova Eğitim Yasası, Goranice kullanım ve öğrenim hakkını güvenceye alıyor.</b> <br/><br/>Yani benim “el kadar” Kosova’nın “avuç kadar” Brod’unda yaşayan akrabalarım, Arnavutça ve Sırpça’nın yanı sıra Goranice ve Türkçe’yi de öğrenebiliyorlar okulda; bu dilleri hemen her yerde konuşabiliyorlar. <br/><br/>Yine de, Kosova’da Türk azınlığın parlamentodaki temsilcisi olan Kosova Türk Demokratik Partisi, “anadilde eğitim hakkı”nı temel meselelerden biri olarak gündemde tutmayı sürdürüyor. <br/><br/>Zira halen Prizren, Mamuşa, Priştine ve Gilan belediyelerinde yaşayan Türk kökenliler, okulöncesi, ilk ve ortaöğretimi anadillerinde görme hakkına sahipler ancak Vuçitırn gibi bazı kentlerde ortaöğretimde Türkçe dersi görülmesi için siyasi mücadeleye devam etmek gerekiyor. <br/><br/>Ve ben, büyükbabası Brod’dan gelme bir İstanbullu, büsbütün Türkleşmiş bir Gorani olarak bu mücadeleyi kalben destekliyorum. <b><br/><br/>Esasen, “anadilde eğitim hakkı” bakımından Kosova’nın dağları ile Kürdistan’ın dağları arasında bir fark da görmüyorum. Silahlarını geride bırakıp Kandil’den inerken yanlarında getirdikleri dokuz maddelik talep mektubunda “anadil hakkı” çok önemli bir yer tutan PKK’lılar için Kürtçe (ve hatta Zazaca) ne denli önemli; Kürtler (ve hatta Zazalar) için, annelerinden işittikleri dili her yerde konuşma ve okulda öğrenebilme hakkı ne kadar kutsalsa, Brodluların da Goranice (ve hatta Türkçe) konuşma ve öğrenme hakkı o kadar kutsal benim için...</b> <br/><br/>Ve büyük bir çoğunluğu Balkan göçmeni, dolayısıyla da sonradan Türkleşmiş Slav kökenliler olan Trakyalı, Marmaralı, Egeli milliyetçilerin, bu memleketin en kadim halklarından Kürtlerin “Kürtçe eğitim” talebine hararetle karşı çıkmaları hüzünle gülümsetiyor beni. <br/><br/>Böyle zamanlarda, içimden yükselen ince bir ses Türk milliyetçiliğiyle dalgasını geçiyor: <br/><br/>“Ne mutlu Kosovalıyım diyene.”</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8069.htm), [web.archive.org (arşiv bağlantısı)](http://web.archive.org/web/20091226012254/http://www.taraf.com.tr:80/makale/8069.htm)
# Başka kimse yok mu

*Yasemin Çongar 23.10.2009*

<div class="taraf_structure_2col_1zq">
<div class="margen_n">



 <p>Mehmet Altan, 20 ekim tarihli <i>Star</i>’daki başmakalesinde memleketin hali pür melalini mükemmel özetlemişti:<b> <br/><br/>“Maalesef iki ayrı kamuoyu var. Türk kamuoyu... Kürt kamuoyu... Her iki tarafın da olaylara yaklaşımını, kullandığı mantığı, kavramları ve sıfatları çok iyi bilen birisi olarak, aradaki farkın ne yazık ki pek öyle küçümencik olmadığını da söyleyebilirim. Üstelik barışı, bu aradaki ‘farktan’ bir toplumsal ‘sağduyu’ çıkardığımız kadar çözebileceğiz.”</b> <br/><br/>Silahlarını geride bırakarak Kandil’den inerken “Barış için bir umut var. Bu dönüş sürebilir” mesajı veren PKK’lılara gösterilen tepkiler, gerçekten de Türk ve Kürt kamuoylarının birbirinden büyük ölçüde ayrıştığını bir kez daha ortaya koydu. <br/><br/>Bir bakıma, Türkiye Cumhuriyeti’nin yıllardır, ifadenin kısıtlanmasından güvenlik kuvvetlerinin şiddetine kadar birçok suç, birçok günah için gerekçe yaptığı “Bizi bölmek istiyorlar” tezinin hayata geçtiğini söyleyebiliriz. <b><br/><br/>“Türkiye’nin toprakları bölünmesin” derken, Türkiye’nin aklının, vicdanının bölünmesine engel olamamış bir devlet var karşımızda ve bu bölünme, hiç kuşkunuz olmasın, PKK’nın “ayrılıkçı” bir söylemle şiddet kullanmaya başladığı 1984’ten çok daha gerilere gidiyor. <br/><br/>Bu ülkenin Anayasa’sına, yasalarına ve uygulamalarına sinmiş olan “makbul vatandaş” anlayışı Cumhuriyet’le yaşıttır ve 86 yılın en başarılı bölücülük eylemi de, bu anlayıştan neşet eden ve “Türk, Sünni ve Kemalist” olmayan herkese “ikinci sınıf vatandaş” olduğu hissini veren devlet politikalarının bütünüdür...</b> <br/><br/>Mehmet Altan’ın tarif ettiği sonuç, işte bu “bölücü” devlet zihniyeti ve uygulamalarının başarıya ulaştığını gösteriyor. 86 yıllık Cumhuriyet’in ürünü, “Türk ve Kürt kamuoyu” diye ayrılabilen iki ayrı “akıl ve vicdan” grubu olarak karşımızda duruyor. <br/><br/>Erdoğan hükümetinin başlattığı ve “Milli Birlik Projesi” adını vermeyi yeğlediği demokratik açılımın en önemli yanı da bence burada... <br/><br/>Açılım, “milli birliği” sağlamayı, yani 86 yıllık bölünmeyi bitirme iradesini içinde taşıyor. AKP, özünde Cumhuriyet’in “makbul” saymadığı, yıllarca “merkez”den uzak tuttuğu, hayat tarzını, ibadetini, kafa yapısını ve hatta kılık kıyafetini hor gördüğü vatandaşların kurup yönettiği bir siyasi parti olarak, şimdi bir yandan, “merkez”e yerleşme, diğer yandan başka dışlanmışları da “merkez”e çekme ve “makbul” algısını, Cumhuriyet’in bütün vatandaşlarını kapsayacak şekilde genişletme yönünde dev bir açılım başlatmıştır... <b><br/><br/>Bu açılım, bir yönüyle, Kürt meselesinde demokratik çözüm yolunu açıyor ve barışın sadece elzem değil, mümkün ve “başarılabilir” olduğunu, geniş bir kesime ilk kez bu kadar kuvvetle hissettiriyor. <br/><br/>“Demokratik açılım” aynı zamanda, bu bölünmüşlüğün içinden ortak bir toplumsal sağduyu üretme şansını da topluma sunuyor.</b> <br/><br/>AKP’nin bunu yapabilmesinde, Türkiye’nin bütün bölgelerinden oy alabilen, Kürt seçmeni de temsil etmeye aday bir siyasi örgüt olmasının büyük etkisi var. <br/><br/>Bu iddia ve bu sahiplenme, azımsanabilecek bir şey değil. <br/><br/>Bu iddia ve bu sahiplenme, “Türk” ve “Kürt” kamuoyları arasındaki farkı giderme, iki kesimin ortak bir akıl ve vicdanda buluşmasını, ortak çıkarını barışta görmesini sağlama çabasında hükümetin elini güçlendiriyor. <br/><br/>Başbakan Yardımcısı Bülent Arınç’ın Şırnak’ta yaptığı açıklamalar, ortak bir vicdanın mümkün olduğunu bana bir kez daha hatırlattı. <b><br/><br/>Kandil’den dönen sekiz örgüt mensubundan biri olan, 38 yaşındaki Hamiyet Dinçer’in 19 yıl önce, evlerinin defalarca basılmasına, eşinin işkence görmesine ve baskılara isyan ederek kucağındaki bebeği bırakıp dağa çıkışının hikâyesini iki gün önce bu sütunda yazmıştım. <br/><br/>Arınç, aynı gün Şırnak’ta, Dinçer’in hikâyesinin “kendisini duygulandırdığını” söylüyor, “Türkiye’de artık bunlar yaşanmasın. Herkes çocuğuna kavuşsun. Herkes evinde eşiyle, ailesiyle özgürlük içinde, huzur içinde, birlik, bütünlük içinde olsun” diyordu.</b> <br/><br/>Benzer sözleri dün de Başbakan Erdoğan söyledi; Cemal Süreya’nın dizesiyle “Sizin hiç babanız öldü mü” diye sordu ve sormayı sürdürdü. <br/><br/>Erdoğan’ın soruları, bugün memleketin “Türk” yarısında kalan ve o yarıdan öteyi görmemekte, işitmemekte, anlamamakta, temsil etme iddiası taşımamakta kararlı davranan muhalefetin de kendisine sorması gereken sorular:<b> <br/><br/>“Dağdan inişi eleştirmek ne kadar doğrudur? Eli silahlı insanların dağda dolaşması, ülke için, millet için, anne babalarımız için daha iyi bir durum mudur?”</b> <br/><br/>Hayır, bin kere hayır. <br/><br/>Erdoğan’ın dediği gibi, “bu tabloyu daha fazla sürdüremeyiz, sürdürmemeliyiz.” Ve bu basit sorulara bu dolaysız cevabı verenler, “Türk” yarımızda da, “Kürt” yarımızda da var bizim. <br/><br/>Böyle olduğu için de, bugün barış her şeye rağmen “başarılabilir” görünüyor. <br/><br/>Ama 86 yılın böldüğü bu toplumun içindeki farklardan, Mehmet Altan’ın deyişiyle, toplumsal bir sağduyu çıkarabilmek, biraz da, “Türk” yarımızda Erdoğan ve Arınç’ın, “Kürt” yarımızda Ahmet Türk’ün son açıklamalarına hâkim olan aklıselim, iyi niyet ve cesaretin başka liderlerde de tezahür etmesine bağlı. <b><br/><br/>CHP lideri Baykal ile MHP lideri Bahçeli, tarihin önlerine koyduğu bu büyük fırsatı anlamamakta diretiyor; 86 yıllık bölünmüşlüğü bitirmek için hizmette bulunma fırsatını tepiyorlar.</b> <br/><br/>Baykal ve Bahçeli, bu tutumlarından ötürü, bu memleketin giderek daha dar bir kesiminin teveccühü ile yetinmek zorunda kalacak ve tarih sahnesinden silinecekler. <br/><br/>Bunu çok iyi biliyorum. <br/><br/>Bilmediğim, CHP ile MHP’nin içinde, tabanında ve çevresinde, barış ve birlik fırsatını değerlendirip buna hizmet edecek iyi niyetli, sağduyulu ve cesur birilerinin çıkıp çıkmayacağı. <br/><br/>Başka kimse yok mu... <br/><br/>Bunu gerçekten çok merak ediyorum.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8091.htm), [web.archive.org (arşiv bağlantısı)](http://web.archive.org/web/20091227190845/http://www.taraf.com.tr:80/makale/8091.htm)
# Cümlenin dininde buluşan iki cephe

*Yasemin Çongar 24.10.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Karanlık (orphe) ve öksüzdür (orphanos). <br/><br/>Ölümlüdür ama ilahtır. <br/><br/>Şairdir, şarkıcıdır. <br/><br/>Orpheus’tur adı... <br/><br/>Şiirleri ve şarkılarıyla, zebanileri bile baştan çıkarır ama bu sayede karısı Euridice’i cehennemden kurtarıp tam hayata döndürecekken nefsine yenilir, zebanilerin koyduğu kurala karşı gelir... Euridice’in güzeller güzeli yüzüne bakmaktan kendini alıkoyamadığı için, sonsuza dek kaybeder onu. <br/><br/>Ama Ovid, <b><i>Dönüşümler</i></b>’inde (Metamorphoses) Orpheus’un başka maceralarını da anlatır bize. <br/><br/>Ovid’in Orpheus’u, şiirin gücüyle bir dünya yaratır; şarkısında adını zikrettiği şeyler, hemen huzurunda zuhur eder. <br/><br/>Ovid’in Orpheus’u söylerse, olur. <br/><br/>Ben de, söylemek ile olmak arasındaki ilişki üzerine bir kitaptan söz etmek istiyorum bugün. <br/><br/>“Her şey kelimeyle başladı” diye başlamıyor ama bence pekala öyle başlayabilirdibu kitap. <br/><br/>Ovid’in Orpheus’uyla da başlayabilirdi; ya da Hegel’in Adem’iyle... <br/><br/>Zira <b>Hegel’e göre, Adem’i “adam” eden kelimeleridir.</b> <b><br/><br/>“Adem hayvanların herbirine birer ad vererek onların efendisi oldu,” der Hegel, “ve böylece, birer varlık olarak yok etti onları.”Ve bu yok ediş, aynı zamanda bir var ediştir Hegel’e göre.</b> <b><br/><br/>Çünkü Adem, kelimeleriyle, şeylerin dünyasından anlamların âlemine geçmiştir; varlıklar, adlandırıldıkları andan itibaren bir ‘idea’ya, bir fikre dönüşmüşlerdir.</b>   <b><br/><br/><br/><font size="3">Edebiyatçanın evriminin hikâyesi</font></b><font size="3"> <br/></font><br/>Her şey kelimeyle başlar. <br/><br/>Yaratmak adlandırmaktır. <br/><br/>Adlandırınca, anlamlandırırız; adlandırınca varlığı “fikir” kılarız. <br/><br/>Ve adların başka adlarla buluşmasıyla, kelimelerin başka kelimeleri takip etmesiyle düşünür insan; öyle hayal kurar, öyle inanır. <br/><br/>Cümle kurmak ibadettir bir bakıma. <br/><br/>Cümle bir dindir. <b><i><br/><br/>La Langue litteraire</i></b>(Edebî Dil) de cümlenin dinini anlatan bir kitap işte... Alt başlığı <b>“Une histoire de la prose en France de Gustave Flaubert a Claude Simon” </b>(Gustave Flaubert’den Claude Simon’a Fransa’da Nesirin Tarihi). <br/><br/>Paris Üniversitesi 19 ve 20. yüzyıl Fransız Üslubu Profesörü Gilles Philippe ile Grenoble Üniversitesi’nde Fransız Dili ve Üslubu üzerine çalışan Julien Piat’nın öncülüğünde biraraya gelmiş toplam altı yazarın hazırladığı, 565 sayfalık bir kitap bu. Eylülde, Fransa’da piyasaya çıktı ve çıkar çıkmaz, Fransız edebiyat dergilerinde, bloglarında “edebiyatça” üzerine bir tartışma başlattı. <b><i><br/><br/>La Langue litteraire</i></b>, Fransa’da edebî dilin yani “edebiyatça”nın yüz elli yıllık hikâyesini anlatıyor. “Edebî dil” 19. yüzyılın ortalarında doğmuş ve sonradan bütün dünyada üslup tartışmalarının merkezine yerleşmiş olsa da, doğuş itibariyle “Fransız” bir kavram. <br/><br/>Esasen, edebiyatın, günlük konuşma dilinden farklı bir dili olduğu ve olması gerektiği tezi, Fransa’da Flaubert gibi, Proust gibi dev yazarlarla 1800’lerin sonlarından itibaren kuvveden fiile geçmeye başladı ama bu tezin, çok daha öncelere uzanan ve yine ziyadesiyle “Fransız” bir geçmişi olduğu da söylenebilir. <b><br/><br/>Tevazudan nasibini almamış her gururun, içinde bir kuşkuyu gizlediğine inanırım ben. Kibirlenen ve kibirlenmekte kesinlikle haklı olduğunu düşünenlerin, kendilerinden pek de emin olmadıkları hissine kapılırım. La <i>Langue litteraire</i>’i okurken anladım ki Fransızca ile her daim gururlanan, üstelik bunun gösterisini yapmaktan da pek hoşlanan kibirli Fransızlar, aslında, anadilleri konusunda tuhaf bir kuşku da taşıyorlar içlerinde.</b> <br/><br/>“Edebiyatça”nın bir Fransız mahsulü olması belki biraz da bu kuşkunun sonucu. Zira Fransa’daki “edebî dil” arayışının izini, ilk kez Diderot’nun yazıya döktüğü bir vesveseye kadar sürmemiz mümkün. <b><br/><br/>“Yunanca, İtalyanca, Latince ve İngilizce, edebiyat için Fransızca’dan çok daha avantajlı dillerdir” diye yazar Diderot 1751’de. Tabii, aynı cümlede, “Fransızca ise bilime daha uygundur” deyip güvensizlikle gurur arasında bir denge kurmayı da unutmadan...</b>   <b><br/><br/><br/><font size="3">Dil laboratuar mıdır, konservatuar mı?</font></b> <b><br/><br/>“Güzel kitaplar bir tür yabancı dilde yazılmışlardır.” </b><br/><br/>Proust’un bu meşhur sözünün de, bence Diderot’nun vesvesesinden beslenmiş olması mümkün ve bu söz, bir atardamar gibi, <b><i>La Langue litteraire</i></b>’deki makalelerin içinden geçiyor sanki; edebiyatçanın sadece güzel ve lüzumlu değil, vazgeçilmez ve hatta kutsal olduğuna, olabileceğine ilişkin satırlara kan taşıyıp duruyor kitap boyunca. <br/><br/>Nitekim bu satırlarda, edebî Fransızca’nın konuşulan Fransızca’dan farklı bir dil olarak evrimini izlerken, belki de ilk kez “edebiyatça”yı anlamaya başladığınızı, farklı Fransız yazarlardan örneklere bakarken de, artık edebiyatlarını değil, edebiyatçalarını karşılaştırmaya başladığınızı fark ediyorsunuz. <br/><br/>Hikâye ve kurgu bir yana itiliyor kafanızda. Bütün cazibesi, lezzeti, nazı ve işveleriyle edebî dile bırakıyorsunuz kendinizi; sizi baştan çıkarmasına izin veriyorsunuz. <b><br/><br/>Sonuçta, 1850’den 2000’e Fransız edebiyatının, “Üslup her şeydir”diyen Flaubert’in yüz elli yıllık zafer şarkısı olduğu duygusunu perçinliyor <i>La Langue Litteraire</i>’deki makaleler.</b> <br/><br/>Gilles Philippe, mesela, Fransız edebî üslubunun, iki ayrı mirasın ürünü olduğunu yazıyor. <br/><br/>Bir yanda, üsluba ve dolayısıyla edebî dile, yazarın kişiliğine tutulmuş bir ayna ya da bir şahsi gerçeklik değil, başlı başına bir estetik arayış olarak bakan Maupassant ve diğer “klasikler” var. Gide, Camus, Montherlant ve Yourcenar’ı da bu cepheye dahil ediyor Philippe. <br/><br/>Diğer cephenin başını ise Proust ve benzeri “romantikler” çekiyor; onlar, üsluplarını imzaları sayıyorlar... Edebî dil, kişisel bir vizyonun kelimelere dökülmüş hali onlara göre. Bu cephede Celine’e, Aragon’a, Queneau’ya ve Claude Simon’a rastlıyorsunuz. <b><br/><br/>Philippe, “klasik” yazarların edebî dili bir konservatuar, “romantiklerin” ise bir laboratuar olarak algıladıklarını söyleyip “ama” diye ekliyor hemen, “her iki cephenin yazarlarının da, cümlenin dinine iman ettiklerinden hiç şüpheniz olmasın.”</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8124.htm), [web.archive.org (arşiv bağlantısı)](http://web.archive.org/web/20100104010602/http://www.taraf.com.tr:80/makale/8124.htm)
# Paşa paşa istifa et*

*Yasemin Çongar 27.10.2009*

<div class="taraf_structure_2col_1zq">
<div class="margen_n">



 <p><b><i>Taraf</i></b>’ın ilk olarak 12 haziranda duyurduğu ve şimdi ıslak imzalı orijinali savcıların elinde olan İrticayla Mücadele Eylem Planı ile o plana ilişkin ihbar mektubu ve ekleri, memleketimizin durumu hakkında bize üç temel bilgi veriyor.<b> <br/><br/>Birincisi, ortada bir suç faaliyeti vardır ve “muhtemel suçlular” en tepededir;</b> seçimle işbaşına gelmiş hükümeti ve toplumun geniş bir kesimini adeta “düşman” belleyerek doğrudan hedef alan, AKP’ye ve Fethullah Gülen cemaatine karşı komplo kurulmasını öngören Ergenekon tipi bu suç faaliyetinin, Genelkurmay karargâhındaki en üst rütbeli bazı subaylarca bizzat yürütüldüğü yönünde somut bazı deliller ortaya çıkmıştır.<b> <br/><br/>İkincisi, bu suç faaliyeti geçmişe değil bugüne aittir;</b> söz konusu eylem planı 2009’da hazırlanmıştır ve bu plan, eğer belgesi basına yansımasaydı, muhtemelen şu anda çoktan uygulamaya sokulmuş olacak bir dizi suç eylemini kapsamaktadır. <b><br/><br/>Üçüncüsü, bu suç faaliyetinin sınırları muğlaktır, failleri bütünüyle meçhul olmamakla birlikte, bütün failleri bilinmemektedir; </b>bu nedenle de, ortadaki suç belgesi Türk Silahlı Kuvvetleri’nin kurmay kademesini bir bütün olarak “şaibeli” kılmakta ve daha da vahimi, ordunun üzerine bir bütün olarak kara bir leke düşürme potansiyeli taşımaktadır. <br/><br/>Şimdi iş gelip, bu üç temel bilgiye sahip sivil ve asker yetkililerin, Türkiye’yi bu bilgilerin yansıttığı kirlilikten kurtarmak için ne yapacaklarında düğümleniyor. Öncelikle yanıtlanması gereken çok kritik bir soru var:<b> <br/><br/>Genelkurmay karargâhının bulaştığı suç, ne ölçüde Genelkurmay Başkanı Orgeneral İlker Başbuğ’un bilgisi dahilindedir?</b> <br/><br/>Başbuğ, daha önce “kâğıt parçası” diye küçümsediği belgenin kendi bilgisi dahilinde hazırlanmış olması olasılığının gündeme getirilmesini bile “hakaret” sayacağını söylemişti. <br/><br/>Şimdi, Başbuğ’un bu belgeye “kâğıt parçası” dediği tarihte, “belgenin aslının imha edildiğine kanaat getirmiş olduğunu” kayda geçiren bir ihbar mektubu var ortada. <br/><br/>Ve bu mektup, Başbuğ’un, belgenin gerçekliği konusunda yalan söylemiş olabileceğini düşündürüyor.<b> <br/><br/>Bu olasılık, Başbuğ’un “böyle bir belgenin hazırlanması emrini vermenin” kendisine yakıştırılmasını “hakaret” sayan sözlerinin samimiyetine kuşku düşürüyor ve suç faaliyetinin birinci derecedeki sorumlusunun Genelkurmay Başkanı olması ihtimalini kuvvetlendiriyor. <br/><br/>Eğer durum böyleyse, Başbuğ, ya paşa paşa istifa etmeli ya da Başbakan tarafından görevden azledilmelidir.</b> <br/><br/>Yok, durum böyle değilse, ortada iki seçenek kalıyor... <br/><br/>Ya Başbuğ –ihbar mektubunun da ima ettiği gibi- kendi bilgisi haricinde hazırlanmış bir suç belgesinden sonradan haberdar olmuş ve karargâhındakileri korumak adına bu belgeyi “yok” saymıştır. <br/><br/>Ya da Başbuğ’un bu suç faaliyetinden ve belgesinden hiçbir zaman haberi olmamıştır...<b> <br/><br/>Her iki seçenek de, bence Başbuğ’u bizzat suç faaliyetinin başında konumlayan olasılık kadar vahimdir.</b> <br/><br/>Zira ilk seçenekte, suçu emretmese bile suça ve suçlulara kol kanat geren bir Genelkurmay Başkanı profili ortaya çıkmaktadır. <br/><br/>İkinci seçenek ise, Başbuğ’un kendi karargâhına sahip olamayan, Genelkurmay’da neler döndüğünden bihaber, yanıbaşındaki cunta faaliyetinin farkına bile varmayan bir general olduğunu düşündürür ki bunun anlamı, Başbuğ’un, Genelkurmay Başkanlığını sürdürmesine engel oluşturabilecek kadar büyük bir komuta zaafı gösterdiğidir. <br/><br/>Hele de, basında bu belgeyle ilgili çıkan bütün haberlerden, AKP’nin yargıya başvurarak konunun üzerine gitmesinden ve karargâhta kapsamlı bir imha çalışması yürütülmesinden sonra Başbuğ’un aynı komuta zaafını devam ettirmiş olmasının hoş görülmesi ziyadesiyle zordur. <br/><br/>Şimdi Başbakan Recep Tayyip Erdoğan’a düşen görev, Orgeneral Başbuğ’a, bu suç faaliyetinin neresinde olduğunu, suç belgesiyle ilgili olarak neyi, ne kadar bildiğini sormak ve vereceği cevabın gerektirdiği siyasi kararı almaktır.<b> <br/><br/>Suçu yöneten şahıs ya da suç ortağı olması, Başbuğ’un görevden alınmasını kaçınılmaz kılar... Yok eğer Başbuğ, “suçlu” değil de, sadece “zaaflı” ise ve karargâhını içten içe oyduğu anlaşılan “cunta” konusunda gereğini bundan böyle yapacaksa, o zaman Başbakan Yardımcısı Bülent Arınç’ın dün söylediği yerden işe başlamalıdır. Yani söz konusu suça adı karışan bütün askerî personeli, dört yıldızlı generaller dahil bütün subayları yargı süreci tamamlanıncaya dek açığa almalıdır. <br/><br/>Türk Silahlı Kuvvetleri’ni ve komuta kademesini bir bütün olarak lekelenmekten kurtarmanın tek yolu budur.</b><i> <br/><br/>* Yazımın başlığı, Taraf Spor Servisi Şefi ve Yazıişleri üyesi Kerem Altan’a aittir. Teşekkürler Kerem.</i><b> </b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8157.htm), [web.archive.org (arşiv bağlantısı)](http://web.archive.org/web/20100104010609/http://www.taraf.com.tr:80/makale/8157.htm)
# Erdoğan’ın sınavı

*Yasemin Çongar 30.10.2009*

<div class="taraf_structure_2col_1zq">
<div class="margen_n">



 <p>Çoğu kurmay tam yirmi subay zan altında...<b> <br/><br/>Asıl işini ikinci plana itip, yasalarla sınırlanmış haddini fütursuzca aşarak, kendini “Türk Siyasi Kuvvetleri” gibi görmeye ve buna uygun bir mesaiye 2009’da hâlâ devam ettiği anlaşılan ordumuzun en üst kademesi çok ciddi bir ithamla karşı karşıya.</b> <br/><br/>Karargâhta “İrticayla Mücadele Eylem Planı” diye vaftiz edilmiş olan, bizimse içeriğini daha iyi özetleyen “AKP ve Fethullah Gülen’i Bitirme Planı” adıyla andığımız suç belgesinin hazırlanışına ve imhasına ilişkin ihbar mektubu, en tepeden başlayarak tam yirmi subayın üzerine koyu bir gölge düşürdü. <br/><br/>Bu subayların başında, “suç belgesinin varlığından haberdar olmasına rağmen bunun gereğini yapmak yerine, hükümete ve kamuoyuna yalan söylediği” ithamıyla karşı karşıya olan Genelkurmay Başkanı Orgeneral İlker Başbuğ var. <br/><br/>Üstelik, o meşum belgeyle ilgili ilk haberde imzası olan ve Genelkurmay Karargâhı’ndaki kaynakları sayesinde, komuta kademesindeki gelişmeleri yakından takip edebilen arkadaşımız Mehmet Baransu’ya ulaşan kulis bilgileri, ihbar mektubundaki ithamı da geride bırakır nitelikte... <br/><br/>Baransu’nun kaynakları, “İrtica’yla Mücadele Planı’nın, bizzat Başbuğ’un emriyle hazırlandığını” öne sürüyorlar. <br/><br/>Bu iddia, ordu içinde cuntacı bir grubun varlığından daha da vahim bir ihtimale işaret ediyor... <br/><br/>Türk Silahlı Kuvvetleri’nin emir-komuta zinciri altında suça karışmış olması ihtimalidir bu ve gerçek olması durumunda, ordunun hukuki varlığını ve saygınlığını sürdürebilmesi için tel yol kalacaktır: <b>Genelkurmay Karargâhı’nda topyekûn tasfiye yapmak.</b> <br/><br/>Yok eğer, Başbuğ’un söz konusu planın hazırlanması ve/veya varlığının gizlenmesi emrini vermediği anlaşılırsa, bu kez Genelkurmay Karargâhı’na kadar sızmış bir cunta oluşumu üzerinde durmak ve bu oluşumla ilgili herkesi ordudan tasfiye etmek gerekecektir. <br/><br/>Hiç kuşkusuz, her iki durumda da, “tasfiye” nihai aşamadır... <b>Öncelikle, töhmet altındaki herkes, soruşturma ve yargı sürecinden geçmelidir ve hepsi hakkında da, aksi mahkemede karara bağlanmadıkça masumiyet karinesinin geçerli olduğu unutulmamalıdır.</b> <br/><br/>Ancak bu sürecin “adil” işlemesinin ve sonuçlarının toplumun vicdanında kabul görmesinin de bazı koşulları var.<b> <br/><br/>Birinci koşul, sivil mahkemelerin süreçte tam sorumluluk üstlenmesidir... </b>Zira, söz konusu belge hazırlanırken ve imha edilirken emir-komuta zinciri bozulmuş olsa da olmasa da, askerî faaliyeti aşan ve doğrudan sivilleri hedef alan bir suç planıyla karşı karşıyayız.<b> <br/><br/>İkinci koşul, ihbar mektubuyla töhmet altında kalmış olan bütün subayların soruşturma ve yargı süreci tamamlanıncaya dek açığa alınmasıdır.</b> <br/><br/>Bu isimler arasında, ihbar mektubunda İrticayla Mücadele Eylem Planı’nın hazırlanması emrini vermekle suçlanan 1. Ordu Komutanı Orgeneral Hasan Iğsız dahil beş general, planın altında imzası bulunan Kurmay Albay Dursun Çiçek dahil altı albay, bir binbaşı, bir yüzbaşı, dört üsteğmen ve bir başçavuş var... Toplam on sekiz subay. <br/><br/>Geriye kalıyor iki isim. <br/><br/>Emekli Orgeneral Ergin Saygun, ihbar mektubunda adı “suç faaliyetine karışmış” gösterilen ve halen muvazzaf olmayan tek kişidir; üzerine düşürülen gölgeden kurtulmasının tek yolu da sorgulanmasıdır. <br/><br/>Yirminci subay ise, itham edilen bütün diğer subayların açığa alınmasının ve sivil mahkemede yargılanmasının yolunu açabilecek konumdaki ve ben bu satırları yazarken, Başbakan Recep Tayyip Erdoğan’la ikili görüşmesi devam eden Genelkurmay Başkanı Orgeneral Başbuğ’dan başkası değil. <br/><br/>Dolayısıyla, siz bugün bu yazıyı okurken, Başbuğ’un, âmiri konumundaki Erdoğan’a ne maruzatta bulunduğu, Başbakan’ın da kendisine bağlı bir memur olan Genelkurmay Başkanı’na ne talimat verdiği konusunda bilgi sahibi olmanız muhtemel... <br/><br/>Ancak Erdoğan-Başbuğ görüşmesinin içeriğini öğrensek de öğrenmesek de, ben çoğumuzun bu görüşmeye ilişkin temennisinin aynı olduğunu sanıyorum. Bu, Başbuğ’un İrticayla Mücadele Eylem Planı’na ilişkin şahsi rolü ve bilgisi konusunda Başbakan’a dürüst davranması, Başbakan’ın da bu konuda gereğini yapmaktan imtina etmemesi temennisidir.<b> <br/><br/>Başbuğ, eğer planın hazırlanması ve/veya varlığının gizlenmesiyle bizzat ilgiliyse görevi derhal bırakmalıdır. </b>Eğer plan onun bilgisi dışında hazırlanmış ve imha edilmişse, Başbuğ’a düşen, bu süreçte rol almakla itham edilen bütün subayları sivil yargıya teslim etmektir.<b> <br/><br/>Başbuğ’un doğru olanı yapmasını kolaylaştıracak olan şey, âmirinin kendisinden bunu beklediğini açıkça ortaya koymasıdır.</b> Erdoğan’ın bu sınavdan alnının akıyla çıkıp çıkamayacağında, ben bu yazıyı bitirirken henüz bitmemiş olan ikili görüşmenin belirleyici bir yeri olacak.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8207.htm), [web.archive.org (arşiv bağlantısı)](http://web.archive.org/web/20100104010619/http://www.taraf.com.tr:80/makale/8207.htm)
# Yeraltı hikâyeleri ve elektrikli edebiyat

*Yasemin Çongar 31.10.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Amerika... 1940’lı yıllar... Cazibenin, kumarın ve suçun başşehri New York’tayız. <br/><br/>New York’un en cazibeli kadınlarından biri (Jane Greer), New York’un en zengin kumarbazlarından birinin (Kirk Douglas) sevgilisidir. <br/><br/>Büyük savaş yeni bitmiştir... <br/><br/>Çok geçmeden büyük aşk da biter. <br/><br/>Aşk olmadan meşk olmayacağına inanır kadın. <br/><br/>Vurur adamı... Kırk bin dolarını alıp kaçar. <br/><br/>Adam ölmez; parasını ve kadını bulmaya azmeder. <br/><br/>Bunun için New York’un “en zehir” zehir hafiyelerinden birini (Robert Mitchum) tutar. <br/><br/>Zehir hafiye, cazibeli kadının peşine düşer; onu Acapulco’da bulur ve bulur bulmaz âşık olur. <br/><br/>Daniel Mainwaring’in <b><i>Build My Gallows High</i></b> (Darağacımı Yükseğe Kur) adlı romanından uyarlanan ve Türkiye’de filmin değil romanın adıyla gösterilen <b><i>Out of the Past</i></b>’ta (Geçmişten Gelen) işler büsbütün sarpa sarmadan önce yaşananların kısa bir özeti bu... <br/><br/>“Noir” düşkünlerinin çok iyi bildiği bir hikâyedir <b><i>Out of the Past</i></b>. <b><i><br/><br/>Femme fatale</i></b>’ların en ölümcülü ile <b><i>bad boy</i></b>’ların en kötüsünü buluşturan 1947 yapımı Jacques Tourneur imzalı film, türünün klasiklerinden biridir.   <b><br/><br/><br/><font size="3">İçimizdeki ötekine dokunabilenler</font> </b><br/><br/>Filmi bana James Ellroy hatırlattı. <br/><br/>Ellroy’a, yıllar içinde önemli yazarlarla yaptığı söyleşilerin seçkisi, Timaş Yayınları’ndan <b><i>Yazarın Odası</i></b> başlığı ve Orhan Pamuk’un önsözüyle Türkçede yayımlanınca, bu diyardaki bilinirliği bir anda artıveren mevsimlik edebiyat dergisi <b><i>The Paris Review</i></b>’un “Sonbahar 2009” sayısında rastladım. <b><br/><br/>“Dünyanın gördüğü en iyi cinayet romancısı benim. Benden daha iyisi var mı söyleyin bana...”</b> <br/><br/>Dergideki konuşmasında böyle diyor 62 yaşındaki yazar. <br/><br/>Ellroy’un seksi, sistemi ve suçu anlatan yirmiye yakın kitabının iki düzine dile çevrilmesi ve toplam satış rakamının milyonları bulmasıyla beslenen özgüveni, <b><i>L.A. Confidential</i></b> (Los Angeles Sırları) ve <b><i>Black Dahlia</i></b> (Siyah Dalya) gibi romanlarındaki önemli karakterlerin, biraz da beyazperdede boy göstermeleri sayesinde, zamanımızın birer kahramanına dönüşmüş olmasıyla katmerleniyor; orası kesin. <br/><br/>Ama söyleşiyi okudukça, piyasa başarısının ve okurlardan gördüğü kabulün Ellroy için asıl ölçüt olmadığını da anlıyorsunuz... <b>Ellroy esas kendi içindeki karanlığa güveniyor. Hayatın kıyısında durup gözlem yapmıyor o; seksi, sistemi ve suçu anlatırken, tıpkı annesinin vahşice öldürülmesini ve hiçbir sonuç vermeyen cinayet soruşturmasını konu ettiği, sakin olduğu kadar şiddetli o hatırata verdiği addaki (<i>My Dark Places</i>) gibi, kendi “karanlık yerlerini” yazıyor aslında.</b> <br/><br/>Ellroy’un ekseriya “telgrafvari” diye adlandırılan, benimse kararlı, kısa adımlarını ani sıçramalarla kesintiye uğratan bir adamın yürüyüşüne benzettiğim <b><i>staccato</i></b> bir üslubu var. Onun bilerek eksik bıraktığı cümlelerinden, seksek oynarcasına üzerlerinden atlarken yazmadığı halde okutmayı her nasılsa başardığı hayali kelimelerinden zevk almayı zamanla öğrendim. <br/><br/>Ama yıllarını, Amerika’nın yeraltından kanlı canlı hikâyeler yazmaya vermiş bu adamı neden bu kadar sevdiğimi, <b><i>The Paris Review</i></b> söyleşisini okurken çok daha iyi kavradım. <b><br/><br/>“Robert Mitchum, Jane Greer’ı Acapulco’da görür görmez bilir” </b>diyor Ellroy<b>, “Greer da Mitchum’u görür ve görür görmez bilir. Adam sakindir, içine kapanıktır ama her işin altından kalkabilen birisidir. Kadın cânidir ve tam anlamıyla canavardır. Adam bir kadına teslim olmak ister, erilliğinden vazgeçmek ister. Kadınsa, kendi eril yanına sarınmayı arzular. İkisi de ‘öteki’ni istemektedir.”</b> <br/><br/>İşte bu cümleler, bir kıvılcım oldu benim için. Birdenbire anladım... <b>İyi bir <i>film noir</i>’da, karakterlerin içlerindeki ötekini görebildiğimizi söyleyen Ellroy da, aslında bütün kitaplarında, karşılıklı bakarak, görerek ve dokunarak birbirlerinin karanlık yerlerini ışığa çıkaran, sevişerek birbirlerinin içindeki ötekine hayat veren ve çoğu zaman da sırf bu nedenle, birbirlerini öldüren kadınlarla erkekleri anlatıyor.</b> <br/><br/>“Noir” romanların iki büyük ustası Dashiell Hammett’la Raymond Chandler’ı kıyaslarken söylediği gibi, kendi içine uzanıyor yazarken, dolayısıyla içimize uzanıyor. <br/><br/>Ve tabii, Hammett’ı Chandler’a bin kere tercih ediyor: <b><br/><br/>“Chandler, olmak istediği türden bir adamı yazıp durmuştu zira, Hammett ise olduğundan korktuğu adamı yazıyordu.”</b>   <b><br/><br/><br/><font size="3">Dikkat! Bu dergi çarpar!</font></b><font size="3"> <br/></font><br/>Gelin, şimdi <b><i>The Paris Review</i></b>’un son sayısından, bir başka edebiyat dergisinin ilk sayısına hızlı bir geçiş yapalım. <br/><br/>İnternette, beş dolara okunabilen bir dergi bu... Aynı zamanda, iPhone, Kindle, eBook gibi zamanımızın bilumum elektronik medyumuna uygun versiyonlarına ulaşmak mümkün. <br/><br/>Derginin adı da bu medyum çeşnisini çağrıştırıyor zaten: <b><i>Electric Literature</i></b> (Elektrikli Edebiyat.) <br/><br/>İyi haber şu; eğer siz de benim gibiyseniz ve sizin için okumak, kâğıdın, mürekkebin kokusundan, parmaklarınızı sayfalarda gezdirmenin, satırların altına, arasına, kenarına kurşun kalemin ucuyla dokunmanın hazzından ayrı düşünülemeyecek bir işse, <b><i>Electric Literature</i></b>’ın “elektriksiz” halini de, bir kitapçıdan on dolar karşılığında edinebiliyorsunuz. <br/><br/>Bu dergiyle ilgili bir diğer iyi haber ise, ilk sayısında <b>Lydia Millet, Michael Cunningham</b> ve <b>Jim Shepard</b> gibi İngilizcenin, taze olduğu kadar keskin de olan kalemlerinden çıkma hikâyelere yer vermesi, yani hikâyeye değer vermesi... <br/><br/>Velhasıl, <b><i>Electric Literature</i></b>’a buradan “hayırlı olsun” diyor ve derginin “Siz de nereden çıktınız” sorusuna karşılık olarak, websitesinde yayınladığı manifestomsu cevabı aşağıda aktarmak için, müsaadenizle aradan çekiliyorum.   <b><br/><br/><br/><font size="3">Bir müptela gibi aşermeniz için</font></b> <br/><br/>“Okumak size zararlıdır. Başka neler zararlıdır size? Şehrin sokaklarında vahşi bir gece geçirmek? Mükemmel bir ziyafet çekmek? Önüne gelenle seks yapmak? Evet, bunların hepsi size zararlıdır. Ama bütünüyle kuralına uygun yaşanan bir hayatın ne kadar sıkıcı olacağını hiç düşünebiliyor musunuz? Bu deneyimler size sadece haz vermekle kalmazlar zira... hayatın imkânlarını da önünüze sererler. Tıpkı edebiyatın yaptığı gibi... <b>Biz, sizin iyi bir hikâye için kötü bir alışkanlık gibi aşermenizi istiyoruz.</b> <br/><br/>Ben, bir zamanlar büyük bir ofisteki küçük bir masada çalışıyordum. Bir gün öğle arasında Dylan Thomas’ın <b><i>Deri Ticareti Serüvenleri</i></b>’ni aldım elime ve yemeğimi yerken okudum. Hikâyeler, hayatın gerçeğini yansıtıyordu, kendi hayatımda kaybolup gitmiş olan gerçeği. Kitabı bitirdikten sonra, işime dönmem imkânsızdı artık. <b><i><br/><br/>Lady Chatterley’nin Âşığı, Ulysses, Madam Bovary</i></b>... Bu kitaplar zamanında, toplumu yoldan çıkarabilecekleri için yasaklanmışlardı. Nasıl yoldan çıkaracaklardı toplumu? Yine aynı yöntemle, yani hayatın imkânlarını insanların gözü önüne sererek, bilinci genişleterek, sosyal normları patlatarak. <b>İşte biz de, okumanın tehlikeli olabileceği fikrini yeniden tedavüle sokmak istiyoruz.”</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8229.htm), [web.archive.org (arşiv bağlantısı)](http://web.archive.org/web/20100108005545/http://www.taraf.com.tr:80/makale/8229.htm)
# Ya cunta yoksa...

*Yasemin Çongar 03.11.2009*

<div class="taraf_structure_2col_1zq">
<div class="margen_n">



 <p>AKP ve Fethullah Gülen’i Bitirme Planı’nın ordunun en tepesindeki bir cunta tarafından hazırlanmış olduğu ortaya çıkarsa, doğrusu sevineceğim. <br/><br/>Zira, <b>Genelkurmay Başkanı’nın yanı başına kadar sızmış bir cuntanın, demokratik düzeni sekteye uğratmaya çalışmasından, toplumun belli kesimlerini “düşman” sayarak onlar hakkında bir iftira kampanyası yürütmesinden daha kötü olan bir şey varsa, o da bu suç faaliyetine, Genelkurmay Karargâhı’nın bir bütün olarak, emir-komuta zinciri ve üzerine düşen görevi yerine getirdiği inancı içinde karışmasıdır.</b> <br/><br/>Ve maalesef, <em><b>Taraf</b>’</em>a ulaşan bilgiler, ehven senaryonun değil, “şerrin şerri” olan ihtimalin daha kuvvetli olduğunu düşündürüyor bize. <br/><br/>Burada sığınabildiğimiz tek avuntu, Orgeneral Başbuğ’un bu tür bir faaliyetin emrini vermiş olmasının akla getirilmesini bile “hakaret sayacağını” belirten sözleridir. <br/><br/>Başbuğ açıkça yalan söylemediyse –ki ben bunu yapmadığına inanmak istiyorum, kendi karargâhı üzerindeki suç gölgesinin kalkması için üzerine düşeni yerine getirip “onurlu” bir tavır ortaya koyma imkânı hâlâ var... <br/><br/>Belgenin hazırlanmasına adı karışan istisnasız bütün subaylara, sivil yargı önünde “aklanma” fırsatı sunmak, Başbuğ’un bu imkânı kullanmasının ilk adımıdır. <b><br/><br/>Başbuğ, böylece “zaaflı” bile olsa, son kertede “erdemli” bir komutan olarak tarihe geçebilir; mâlûm suç belgesinden haberdar edilmesi sonrasında gereğini yapmamış olmasının itibarında yarattığı hasarı bir nebze hafifletebilir.</b> <br/><br/>Hâlihazırda “aklanma” fırsatını kullanmaya en şiddetli biçimde ihtiyacı olan kişi ise sadece suç belgesinin altında ıslak imzası olduğu belirtilen Albay Dursun Çiçek değil... <b><br/><br/>Genelkurmay İkinci Başkanı olduğu sırada İrticayla Mücadele Eylem Planı’nın hazırlanması emrini vermekle itham edilen Birinci Ordu Komutanı Orgeneral Hasan Iğsız’ın adlî makamlar önünde ifade vermesi, öncelikle şahsının, daha sonra belgeyle ilgisi olmadığını kamuoyuna söylemiş olan Genelkurmay Başkanı’nın ve tabii, bir bütün olarak Genelkurmay Karargâhı’nın güvenilirliğini sürdürebilmesinin en önemli koşuludur.</b> <br/><br/>Iğsız bu fırsatı kullanır ve sivil yargı önüne çıkarsa, belgenin hazırlanması için emir verip vermediğini, verdiyse bunu neye dayanarak yaptığını, vermediyse “Karargâh komutanı” olarak kendi emri dışında böyle bir belgenin hazırlanıp hazırlanamayacağını anlatır... <br/><br/>Yargı makamı da, Iğsız’ın ifadesini, diğer zanlılar ve tanıkların ifadeleriyle karşılaştırır... <br/><br/>Tabii, demokratik bir hukuk devletinde olması gereken ideal durumda, ihbar mektubunda seri numaraları tek tek yazılı olan “silinmiş” bilgisayarlar ile belgenin imha edildiği günlerde Karargâh’a girip çıkanları gösteren kamera kayıtları da soruşturmanın salahiyeti için adlî makamlara teslim edilir... <br/><br/>Soruşturma ve/veya dava da işte bütün bu ifadelerin ve delillerin üzerinden karara bağlanır. <b><br/><br/>“Suçsuz” olduğunu bilen ve İrticayla Mücadele Eylem Planı ile bağlantısı konusunda iftiraya hedef olduğunu düşünen her subay, adlî yargı sürecinin bu şekilde eksiksiz işlemesinden kazançlı çıkacağını da biliyordur kuşkusuz...</b> <br/><br/>Peki ya, <em><b>Taraf</b>’</em>a konuşan askerî kaynakların ısrarla ileri sürdüğü ve benim “şerrin şerri” saydığım o senaryo doğruysa, İrticayla Mücadele Eylem Planı, Genelkurmay içinde bir cuntaya ya da norm dışı bir uygulamaya değil, “rutin” bir siyasi faaliyete işaret ediyorsa... <br/><br/>O zaman, yine ilgili subayların yargı önüne çıkarılması yoluyla bu faaliyetin kapsamının ve örgütlenmesinin sarih bir şekilde anlaşılmasına ihtiyaç var. <br/><br/>Anlaşıldıktan sonra da, böyle faaliyetlerin, bunları mümkün kılan örgütlenme biçimi ve bunlara cevaz veren zihniyetle birlikte tasfiye edilmesi, yani Genelkurmay’ın “siyasi bir karargâh” olmaktan çıkarılması için gerekli bütün düzenlemelerin yapılması gerekecek. <b><br/><br/>AKP Ankara Milletvekili Haluk Özdalga’nın dün dediği gibi, “Türk Silahlı Kuvvetleri mutlaka ve mutlaka siyaset dışına çıkmak zorunda. Bu da, ordu yönetiminde köklü bir zihniyet ve işleyiş değişimini şart kılıyor.”</b> <br/><br/>Zihniyet değişimi, kuşkusuz uzun vadeli bir iştir ve köklü yapısal düzenlemeleri zorunlu kılar. <br/><br/>Bir yandan, askerî okullardaki eğitimin yeniden gözden geçirilmesi ve askerin “siyasi” faaliyette bulunmasının “suç” olduğunun eğitim doktrinine egemen olması sağlanacak... <br/><br/>Diğer yandan, Silahlı Kuvvetler İç Hizmet Kanunu’ndaki “Cumhuriyet’i koruma ve kollama” konulu 35. maddenin iptali ya da bu misyonun istismarını ortadan kaldıracak şekilde değiştirilmesi, en azından bu maddenin aynı kanunun “orduya siyaset yasağı” getiren 43. maddesiyle, ayrıca yasalar ve Anayasa’yla çelişecek şekilde uygulanamayacağının açıkça ifadesi gerekecek. <b><br/><br/>Özdalga’nın “ordu yönetiminde işleyiş değişimi” dediği hedefi hayata geçirmek ise, birkaç kuşaktan subayın kafa yapısını değiştirmekten çok daha kısa bir zaman diliminde sağlanabilir. Ve bence, bu işe Genelkurmay İkinci Başkanlarının görev ve sorumlulukları gözden geçirilerek başlanmalıdır.</b> <br/><br/>28 Şubat sürecinin o meşum andıçından bugüne kadar Genelkurmay Karargâhı’nda üretildiği anlaşılan bütün fişleme ve iftira belgelerine bakın... <b><br/><br/><em>Taraf</em></b><em>’</em>ın geçtiğimiz pazar günkü “Genelkurmay’ın suç belgeleri” ekinde yer alan planları inceleyin... <b><br/><br/>Çevik Bir, Işık Koşaner, Ergin Saygun, Hasan Iğsız...</b> <b><br/><br/>Adları değişse de, şer belgelerinin hazırlanması “emrini verdiği ileri sürülen” şahsın görevinin hep aynı olduğunu göreceksiniz ve sanırım siz de, bütün bu belgelerin Genelkurmay İkinci Başkanlarının talimatıyla hazırlandığı yönünde güçlü bir kanaat edineceksiniz.</b> <br/><br/>Zira emekli askerî hâkim Faik Tarımcıoğlu da, Neşe Düzel’in sorularını yanıtlarken, İrticayla Mücadele Eylem Planı’nın emrini verebilecek tek kişinin “Karargâh komutanı yani Genelkurmay İkinci Başkanı” olduğunu söylüyor. <b><br/><br/>Bu açıklamanın anlamı, ortadaki suç belgelerinin, Karargâh’ta “zincirini koparmış” bir cuntanın elinden çıkmadığı ve Genelkurmay’ın “düşman” bellediği hükümet, siyasi parti, sivil toplum örgütü, cemaat ve gazetecilere karşı “emir-komuta zinciri” içinde yürüttüğü faaliyetin birer ürünü olduğu anlamına gelir.</b> <br/><br/>Doğru mu, yanlış mı?<br/><br/>Bunu ortaya çıkarmak, adlî yargının ve siyasi hükümetin görevidir.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8276.htm), [web.archive.org (arşiv bağlantısı)](http://web.archive.org/web/20100108005623/http://www.taraf.com.tr:80/makale/8276.htm)
# Dik durmak...

*Yasemin Çongar 04.11.2009*

<div class="taraf_structure_2col_1zq">
<div class="margen_n">



 <p>Nedense kaside söyleyen bir Divan şairine gitti aklım. <br/><br/>Partisinin Meclis grubunda konuşan Başbakan Erdoğan’ı dinliyordum. <br/><br/>“Methiye” kısmı aşikâr ve uzun, methiyenin içine ustalıkla yedirilmiş “fahriye” dozu ise belki methiyeden de kuvvetliydi. <b><br/>AKP’yi yedi yıl önce iktidara taşıyan 3 Kasım 2002 seçimlerinin yıldönümü vesilesiyle bir muhasebe yapmıyor, adeta bir kaside söylüyordu Erdoğan. Partisini gayet aşikâr şekilde övdüğü uzun methiye bölümü, kendisiyle övündüğü nispeten mahfuz ama kuvvetli bir fahriye ile iç içeydi. <br/><br/>Ve doğrusu, ben bundan çok da rahatsız olmadım.</b> <br/><br/>Zira, bütün eksikliklerine ve yavaşlıklarına rağmen AKP’nin son yedi yılda, dünyanın ve toplumun dönüşüm ritmiyle genel olarak uyumlu bir politika izlediği kanısındayım... <br/><br/>Kimi zaman çapsız, basiretsiz ve ürkek, kimi zaman da ilkesiz ve samimiyetsiz bulduğum çıkışlarına ve/veya duruşlarına rağmen, AKP hükümetlerinin, bir bütün olarak bakıldığında, Türkiye’nin gecikmiş reformlarının önünü, kronikleşmiş sorunlarının çözüm yolunu açan bir performans ortaya koymuş olmasından memnunum.<b> <br/><br/>Cumhuriyet’in “laikçi” elitlerinin, bırakın AKP’nin iktidara yerleşmesini kabullenmeyi, bu partiyi oluşturan dindar insanları “makbul vatandaş” bile saymadığı ve hükümetten uzaklaştırmak için darbe planlarından kapatma davasına kadar her yolu denediği bir ülkede, AKP’nin kendisini, kendi doğal tabanı dışındaki kesimlere ve Batısıyla Doğusuyla dünyaya kabul ettirmeyi başarması, Türkiye’nin her köşesinden, bütün sosyoekonomik ve etnik gruplardan oy alarak nüfuzunu pekiştirmiş olması küçümsenemeyecek bir başarı bence...</b> <br/><br/>Bu başarıda en büyük payın Başbakan Erdoğan’a ait olduğunu da teslim etmeliyiz. <br/><br/>Hükümetin, Annan Planı’na verdiği destekte Avrupa Birliği’ne katılım hedefine sahip çıkmasında Erdoğan’ın liderliği etkiliydi. <br/><br/>Aynı şekilde, 27 Nisan muhtırasına ve 367 kararına direnerek, Cumhurbaşkanı Gül’ü Çankaya’ya taşımayı başararak seçmen iradesini ezdirmeyen de Erdoğan’ın liderliğiydi. <br/><br/>Ergenekon’un üzerine gidilmesi ve bunun sağladığı kısmî temizlik sayesinde Kürt açılımının başlatılması suretiyle, çeyrek yüzyıldır bu memleketi kanatan savaşa son verme niyetinin ortaya konmasında da, yine Erdoğan’ın çok önemli şahsi payı var. <br/><br/>Bütün bunlar, karşısında sadece muhalif siyasetçileri değil, zaman zaman ordusu ve yargısıyla devleti de bulan ve doğrusu “dik durmayı” gerektiren işlerdi; Erdoğan’ın dünkü sözleri de işte bu açıdan büyük ölçüde yerli yerindeydi:<b> <br/><br/>“Milletin bize teslim ettiği emaneti, milletimizin tercihlerini yok sayarak, bizden koparıp almak isteyenler oldu. Zaman geldi hukuk zorlandı. Zaman geldi kirli senaryolar uygulandı. Tahriklerle, komplolarla, çeşitli hilelerle, iftira ve ithamlarla partimiz yıpratılmak istendi... Sağduyumuzu yitirmedik. Ancak, milletin tevdi ettiği emanete uzanan ellere karşı da boynumuzu eğmedik, taviz vermedik, diklenmeden dik durduk.”</b> <br/><br/>Evet, “büyük ölçüde” yerli yerinde sözler bunlar ama galiba “büsbütün” doğru sözler değil. <br/><br/>Zira Başbakan, AKP’nin iktidara gelişinin yedinci yıldönümünde, samimi bir muhasebe yapmak yerine, Divan şairlerini hatırlatacak tarzda bir kaside söylemeyi uygun bulmuştu ve kasidelerde özeleştiriye yer yoktur... <br/><br/>Olsaydı, sanırım Başbakan yedi yıllık iktidarının en büyük hatalarından birinin, bu sürenin tam ortasına denk düşen yıllardaki “reform rehaveti” olduğunu itiraf etmek zorunda kalırdı. <br/><br/>Türkiye’yi 2007’nin o korkunç ilk altı ayına taşıyan süreçte, Avrupa Birliği’ne yönelik reformların 2005 ve 2006’da neredeyse donma noktasına gelmesinin belirleyici olduğunu saklamazdı... <br/><br/>Nisan 2007’de, Yaşar Büyükanıt’ın AKP hükümetine karşı bir muhtıra kaleme alma cüreti gösterebilmesinin, Kasım 2005’teki Şemdinli olaylarında, bizzat kendisinin Büyükanıt’ın önünde boyun eğmesinin bir sonucu olduğunu anlar; Şemdinli’de silahlı zorbalığa karşı hukukun yanında yer almamanın bedelini, iki yıl sonra silahlı zorbalığın hukuksuzluğuna hedef olarak ödediğini kabullenirdi. <br/><br/>Ve her ne kadar o muhtıraya siyaseten kuvvetli bir “cevap” vermeyi bildiyse de, hukuken gereğini yapma cesaretini gösterememesinin, kendisine ve partisine kapatma davası olarak geri döndüğünü unutmazdı... <b><br/><br/>2008’deki o evlere şenlik kapatma davası, bence o esnada Avrupa Birliği ile işbirliğinin yeniden canlandırılmasının katkısıyla bertaraf edilmiş de olsa, bu davayı mümkün kılanın biraz da “sivil anayasa” vaadini 2007 seçimlerinden hemen sonra hayata geçirecek siyasi beceri ve aklı ortaya koyamaması olduğunu düşünürdü... <br/><br/>Ve tabii, “davayla olmadı, komployla etkisizleştirelim” diyenlerin bu kez 2009’da “İrticayla Mücadele Eylem Planı” ile partisini bitirmek için düğmeye basabilmelerinde, kendilerini “dokunulmaz” hissetmelerinin büyük rol oynadığını hiç aklından çıkarmazdı.</b> <br/><br/>Bu dokunulmazlık, bu hukuküstülük, bu “kol kırılır yen içinde kalır” anlayışı, bu “suç işlerim unutulur” varsayımı, Genelkurmay dahil Türkiye Cumhuriyeti devletinin bütün kurumlarından silinmedikçe, bu memlekette milletin egemenliğine kayıt ve şart getirilmeye devam edeceğini bilirdi. <br/><br/>Ama dedim ya, Başbakan özeleştiri yapmadı. <br/><br/>Bütün bu zaaflarını, eksiklerini bilse bile gizleyerek konuştu. <br/><br/>Her ne kadar, Erdoğan’ın sözlerinde “bir daha asla” kararlılığı işitmediysem de, ben yine de söylediklerinde bir umut işareti, bir dersini almışlık iması sezdim. <br/><br/>İrticayla Mücadele Eylem Planı’ndan söz ederken “oradaki zanlılar” diye Orgeneral Iğsız dahil plana adı karışan subayları kastettiğini düşündüm ve “Oradaki zanlılar hukuka teslim edilmelidir. Yönetici makamında olanların tutuculuk içine girmemesi gerekir. Rahatlıkla gelip bunları yargıya teslim etmelidir” sözünü Orgeneral Başbuğ’a yapılmış bir çağrı saydım. <br/><br/>Umarım yanılmadım. <br/><br/>Ve umarım Başbakan bu çağrısının arkasında dik durabilir.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8291.htm), [web.archive.org (arşiv bağlantısı)](http://web.archive.org/web/20091216113850/http://taraf.com.tr:80/makale/8291.htm)
# Dik durmak...

*Yasemin Çongar 04.11.2009*

<div class="taraf_structure_2col_1zq">
<div class="margen_n">



 <p>Nedense kaside söyleyen bir Divan şairine gitti aklım. <br/><br/>Partisinin Meclis grubunda konuşan Başbakan Erdoğan’ı dinliyordum. <br/><br/>“Methiye” kısmı aşikâr ve uzun, methiyenin içine ustalıkla yedirilmiş “fahriye” dozu ise belki methiyeden de kuvvetliydi.<br/><br/><b>AKP’yi yedi yıl önce iktidara taşıyan 3 Kasım 2002 seçimlerinin yıldönümü vesilesiyle bir muhasebe yapmıyor, adeta bir kaside söylüyordu Erdoğan. Partisini gayet aşikâr şekilde övdüğü uzun methiye bölümü, kendisiyle övündüğü nispeten mahfuz ama kuvvetli bir fahriye ile iç içeydi. <br/><br/>Ve doğrusu, ben bundan çok da rahatsız olmadım.</b> <br/><br/>Zira, bütün eksikliklerine ve yavaşlıklarına rağmen AKP’nin son yedi yılda, dünyanın ve toplumun dönüşüm ritmiyle genel olarak uyumlu bir politika izlediği kanısındayım... <br/><br/>Kimi zaman çapsız, basiretsiz ve ürkek, kimi zaman da ilkesiz ve samimiyetsiz bulduğum çıkışlarına ve/veya duruşlarına rağmen, AKP hükümetlerinin, bir bütün olarak bakıldığında, Türkiye’nin gecikmiş reformlarının önünü, kronikleşmiş sorunlarının çözüm yolunu açan bir performans ortaya koymuş olmasından memnunum.<b> <br/><br/>Cumhuriyet’in “laikçi” elitlerinin, bırakın AKP’nin iktidara yerleşmesini kabullenmeyi, bu partiyi oluşturan dindar insanları “makbul vatandaş” bile saymadığı ve hükümetten uzaklaştırmak için darbe planlarından kapatma davasına kadar her yolu denediği bir ülkede, AKP’nin kendisini, kendi doğal tabanı dışındaki kesimlere ve Batısıyla Doğusuyla dünyaya kabul ettirmeyi başarması, Türkiye’nin her köşesinden, bütün sosyoekonomik ve etnik gruplardan oy alarak nüfuzunu pekiştirmiş olması küçümsenemeyecek bir başarı bence...</b> <br/><br/>Bu başarıda en büyük payın Başbakan Erdoğan’a ait olduğunu da teslim etmeliyiz. <br/><br/>Hükümetin, Annan Planı’na verdiği destekte Avrupa Birliği’ne katılım hedefine sahip çıkmasında Erdoğan’ın liderliği etkiliydi. <br/><br/>Aynı şekilde, 27 Nisan muhtırasına ve 367 kararına direnerek, Cumhurbaşkanı Gül’ü Çankaya’ya taşımayı başararak seçmen iradesini ezdirmeyen de Erdoğan’ın liderliğiydi. <br/><br/>Ergenekon’un üzerine gidilmesi ve bunun sağladığı kısmî temizlik sayesinde Kürt açılımının başlatılması suretiyle, çeyrek yüzyıldır bu memleketi kanatan savaşa son verme niyetinin ortaya konmasında da, yine Erdoğan’ın çok önemli şahsi payı var. <br/><br/>Bütün bunlar, karşısında sadece muhalif siyasetçileri değil, zaman zaman ordusu ve yargısıyla devleti de bulan ve doğrusu “dik durmayı” gerektiren işlerdi; Erdoğan’ın dünkü sözleri de işte bu açıdan büyük ölçüde yerli yerindeydi:<b> <br/><br/>“Milletin bize teslim ettiği emaneti, milletimizin tercihlerini yok sayarak, bizden koparıp almak isteyenler oldu. Zaman geldi hukuk zorlandı. Zaman geldi kirli senaryolar uygulandı. Tahriklerle, komplolarla, çeşitli hilelerle, iftira ve ithamlarla partimiz yıpratılmak istendi... Sağduyumuzu yitirmedik. Ancak, milletin tevdi ettiği emanete uzanan ellere karşı da boynumuzu eğmedik, taviz vermedik, diklenmeden dik durduk.”</b> <br/><br/>Evet, “büyük ölçüde” yerli yerinde sözler bunlar ama galiba “büsbütün” doğru sözler değil. <br/><br/>Zira Başbakan, AKP’nin iktidara gelişinin yedinci yıldönümünde, samimi bir muhasebe yapmak yerine, Divan şairlerini hatırlatacak tarzda bir kaside söylemeyi uygun bulmuştu ve kasidelerde özeleştiriye yer yoktur... <br/><br/>Olsaydı, sanırım Başbakan yedi yıllık iktidarının en büyük hatalarından birinin, bu sürenin tam ortasına denk düşen yıllardaki “reform rehaveti” olduğunu itiraf etmek zorunda kalırdı. <br/><br/>Türkiye’yi 2007’nin o korkunç ilk altı ayına taşıyan süreçte, Avrupa Birliği’ne yönelik reformların 2005 ve 2006’da neredeyse donma noktasına gelmesinin belirleyici olduğunu saklamazdı... <br/><br/>Nisan 2007’de, Yaşar Büyükanıt’ın AKP hükümetine karşı bir muhtıra kaleme alma cüreti gösterebilmesinin, Kasım 2005’teki Şemdinli olaylarında, bizzat kendisinin Büyükanıt’ın önünde boyun eğmesinin bir sonucu olduğunu anlar; Şemdinli’de silahlı zorbalığa karşı hukukun yanında yer almamanın bedelini, iki yıl sonra silahlı zorbalığın hukuksuzluğuna hedef olarak ödediğini kabullenirdi. <br/><br/>Ve her ne kadar o muhtıraya siyaseten kuvvetli bir “cevap” vermeyi bildiyse de, hukuken gereğini yapma cesaretini gösterememesinin, kendisine ve partisine kapatma davası olarak geri döndüğünü unutmazdı... <b><br/><br/>2008’deki o evlere şenlik kapatma davası, bence o esnada Avrupa Birliği ile işbirliğinin yeniden canlandırılmasının katkısıyla bertaraf edilmiş de olsa, bu davayı mümkün kılanın biraz da “sivil anayasa” vaadini 2007 seçimlerinden hemen sonra hayata geçirecek siyasi beceri ve aklı ortaya koyamaması olduğunu düşünürdü... <br/><br/>Ve tabii, “davayla olmadı, komployla etkisizleştirelim” diyenlerin bu kez 2009’da “İrticayla Mücadele Eylem Planı” ile partisini bitirmek için düğmeye basabilmelerinde, kendilerini “dokunulmaz” hissetmelerinin büyük rol oynadığını hiç aklından çıkarmazdı.</b> <br/><br/>Bu dokunulmazlık, bu hukuküstülük, bu “kol kırılır yen içinde kalır” anlayışı, bu “suç işlerim unutulur” varsayımı, Genelkurmay dahil Türkiye Cumhuriyeti devletinin bütün kurumlarından silinmedikçe, bu memlekette milletin egemenliğine kayıt ve şart getirilmeye devam edeceğini bilirdi. <br/><br/>Ama dedim ya, Başbakan özeleştiri yapmadı. <br/><br/>Bütün bu zaaflarını, eksiklerini bilse bile gizleyerek konuştu. <br/><br/>Her ne kadar, Erdoğan’ın sözlerinde “bir daha asla” kararlılığı işitmediysem de, ben yine de söylediklerinde bir umut işareti, bir dersini almışlık iması sezdim. <br/><br/>İrticayla Mücadele Eylem Planı’ndan söz ederken “oradaki zanlılar” diye Orgeneral Iğsız dahil plana adı karışan subayları kastettiğini düşündüm ve “Oradaki zanlılar hukuka teslim edilmelidir. Yönetici makamında olanların tutuculuk içine girmemesi gerekir. Rahatlıkla gelip bunları yargıya teslim etmelidir” sözünü Orgeneral Başbuğ’a yapılmış bir çağrı saydım. <br/><br/>Umarım yanılmadım. <br/><br/>Ve umarım Başbakan bu çağrısının arkasında dik durabilir.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8305.htm), [web.archive.org (arşiv bağlantısı)](http://web.archive.org/web/20100111152919/http://www.taraf.com.tr:80/makale/8305.htm)
# Kötülüğün hiyerarşisi

*Yasemin Çongar 06.11.2009*

<div class="taraf_structure_2col_1zq">
<div class="margen_n">



 <p>Adolf Eichmann örgütleme yeteneği yüksek, görevine sadakati tam, devletiyle ideolojik bütünlüğü kusursuz bir yarbaydı. <br/><br/>Bu özellikleri sayesinde, kısaca “Genel SS” diye adlandırabileceğimiz <b>Allgemeine Schutzstaffel</b> birlikleri içinde sivrildi ve Gestapo’nun da dahil olduğu polis güçlerinin komutanı General Reinhard Heydrich’in dikkatini çekti. <br/><br/>Ve Yahudilerin yakalanarak, Doğu Avrupa’daki gettolarla toplama kamplarına zorla götürülmesi işini yönetecek bir subay arandığında, General Heydrich Yarbay Eichmann’ı seçti. <br/><br/>Görev, “Almanya’nın denetimindeki Avrupa topraklarında Yahudi kalmaması” olarak özetleniyordu. <br/><br/>Yıl 1941’di ve “görev” görevdi. <br/><br/>Eichmann, bu görevi üstlenirken tam on dokuz yıl sonra Buenos Aires’te yakalanacağını, yirmi yıl sonra Kudüs’te yargılanacağını ve yirmi bir yıl sonra, 31 Mayıs 1962’de Ramla’da darağacında öleceğini bilmiyordu.<b> <br/><br/>Ya da şöyle söylemek mümkün, Eichmann dünyanın değişeceğini bilmiyordu... <br/><br/>Sadık bir subay olarak Holokost’un mimarlığını üstlenirken, Nazi ideolojisini mubah saymanın ötesinde Nazi iktidarını da mutlak sayıyordu. <br/><br/>Görevini yaptığı için suçlanacağını aklına getirmiyor, kendisine dokunulacağını belki de hiç düşünmüyordu. <br/><br/>Kudüs’te, 11 Nisan 1961’de başlayan mahkemesinde, insanlığa karşı suçların yanı sıra yasadışı bir örgüte üyelik suçundan da yargılandı Eichmann. </b><br/><br/>Zira “dünya” değişmişti; Allgemeine SS “yasadışı” bir örgüt muamelesi görüyordu artık, Allgemeine SS komutanlarının verdikleri emirler “suç” sayılıyordu. <br/><br/>Eichmann, kurşun geçirmez bir camekânın ardından izledi mahkemeyi ve savunmasında özetle şunları söyledi:<b> <br/><br/>“Holokost esnasında yaşananlarla ilgili gerçekleri reddetmiyorum. Ben, sadece verilen emirleri yerine getirdim. Ben, hiçbir zaman Adolf Hitler’in ya da kendi üstlerimden birinin açık talimatı olmadıkça büyük ya da küçük hiçbir iş yapmadım.”</b> <br/><br/>On beş yıl geride kalan Nürnberg Duruşmaları’nda, Nazi savaş suçlularının yaptığına benzer bir savunmaydı bu. <br/><br/>Ve mahkeme heyetini ikna etmeye yetmedi. <br/><br/>İsrail Anayasa Mahkemesi ise nihai kararında, Eichmann’ın “sıradan bir emir eri” olmadığına, birçok uygulamada kararı bizzat “fanatik bir hırs ve giderilemeyen bir kana susamışlıkla” verdiğine hükmetti. <br/><br/>Eichmann idam edildi. <br/><br/>Adı, tarihe dünyanın en “zalim” adamlarından biri olarak geçmekle kalmadı... <br/><br/>Hannah Arendt’in, Kudüs’teki duruşmaları izleyerek geliştirdiği tez sayesinde, “kötülüğün sıradanlığının timsali” de oldu Eichmann... <br/><br/>“Görevini yerine getirmek adına, suç hiyerarşisini bozmayan sıradan bir memurun kötülüğünü” insanlığa her daim hatırlatan bir simgeye dönüştü.<b> <br/><br/>Dün Ergenekon Davası’nın tutuklu sanıklarından emekli Albay Hasan Atilla Uğur’un, Silivri’de “powerpoint” sunumla yaptığı savunmayı okurken, “kötülüğün sıradanlığı” ve “suç hiyerarşisi” üzerine düşünüyordum. <br/><br/>Ergenekon sanıkları arasında, suça ve kötülüğe, “sıradan bir memur” kafasıyla bulaşanlar olduğuna samimiyetle inanıyorum zira. <br/><br/>Tıpkı bugün, sorumlularının yargı önüne çıkmasını hâlâ beklediğimiz İrticayla Mücadele Eylem Planı’nı hazırlayan ekibin de bir “hiyerarşi” çerçevesinde hareket ettiğinden ve o ekibin bazı üyelerinin “sadece verilen emirleri yerine getirdiğinden” şüphelendiğim gibi.</b> <br/><br/>Hayır, Albay Uğur’la Yarbay Eichmann’ı aynı kefeye koymuyorum; haşa! <br/><br/>İçeriği ne kadar vahim olursa olsun, Ergenekon’un cürümleri de, darbe planları da elbette ki Holokost’la asla kıyaslanamaz. <br/><br/>Ben sadece, emir-komuta altında yapılan her “kötülük” gibi çete ve darbe suçlarının ardında da, dünyanın hiç değişmeyeceğini sanan “sıradan” suçlular olduğu fikrinin aklıma yattığını söylemek istiyorum. <br/><br/>Albay Uğur’un dün savunmasını yaparken söylediği şu sözlerin bu fikri kafamda biraz daha güncelleştirdiğini itiraf ediyorum: <b><br/><br/>“Eğer benim bir istihbarat görevlisi olmam, kamu hizmetinin gereği olarak hiyerarşik yapı içerisinde bulunmam, örgüt üyeliği ve örgüt yöneticiliğine gerekçe gösterilecekse, Jandarma Genel Komutanlığı, dolayısıyla Türk Silahlı Kuvvetleri’nin, örgütü oluşturması ve mensuplarının da üye veya yöneticileri olması gerekir. Yani örgüt varsa, bütün Jandarma Genel Komutanlığı ve Türk Silahlı Kuvvetleri mensuplarının tamamı üyelik ve yöneticilikten yargılanmalıdır.”</b> <br/><br/>Dünyanın değişmesine seviniyorum.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8328.htm), [web.archive.org (arşiv bağlantısı)](http://web.archive.org/web/20100111152933/http://www.taraf.com.tr:80/makale/8328.htm)
# Edebiyat bir şakadan ibaret olabilir mi

*Yasemin Çongar 07.11.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <b><br/><br/>“Yaz, uykusunda huzur içinde ölmüştü ve tatlı dilli bir infazcı kadın rolündeki Sonbahar, hayatı, İlkbahar gelip onu teslim alıncaya dek emniyette kalacağı bir yere kapatmakla meşguldü.”</b> <br/><br/>İlk hikâyenin ilk cümlesi bu. <br/><br/>Evet, böyle hüzünlü bir sükûnet içinde başlıyor kitap ama her biri giderilmesi imkânsız hasretlerle sınırlanmış hayatların pencerelerinden içeri bakarak ilerlerken, yaşanamayanların hüznüne bırakmıyor kendini... <br/><br/>Bunun yerine, <b>hayatlarımızı mizahla deşiyor; sürüp giden ilişkilerin, sahip olduğumuz şeylerin, sıradan saydığımız ortamların içinde saklanmış o munis mutluluğu gün yüzüne çıkarıp üzerindeki tozları kuvvetli nefesiyle üfleyerek dağıtıyor bizim için. <br/><br/>İnadına iyimser, çoğu zaman da fevkalâde komik hikâyeler bunlar.</b> <br/><br/>İlk hikâye, <b>“Confido”</b> (Sırdaş), bir laboratuarda asistan olarak çalışan evli ve iki çocuklu Henry Bowers’ın zengin olma ve dünyayı değiştirme hayaliyle bir âlet icat etmesini anlatıyor. <br/><br/>İçine minik bir mikrofon yerleştirilmiş bir kulaklık bu; adı Confido. <br/><br/>Kulağınıza takıyorsunuz ve Confido, sırdaşınız oluyor sizin. <br/><br/>Düşüncelerinizi okuyup cümlelere döküyor; herkesten gizlediğiniz sırlarınızı söylüyor size, kulağınıza mahrem teklifler fısıldıyor, aklınızdan geçen şehveti söze dönüştürüp büsbütün baştan çıkartıcı kılıyor. <br/><br/>Tahmin edebileceğiniz gibi, kısa sürede tiryakilik yaratıyor Confido, satışları patlıyor. <br/><br/>Ama Henry Bowers’ı ihya edeceği kesin, dünyayı değiştirmesi ise kuvvetle muhtemel görünen bu küçük âletin, müptelalarına mutluluk getirip getirmeyeceği bir muamma. <br/><br/>Zira iç seslerine kulak veren, kendi sırlarını işitebilen insanların nelere kadir olabileceğini bilmiyoruz çoğumuz... <b><br/><br/>Kendimizi kandırmaktan vazgeçmenin bedelini ödemeye hazır değiliz belki de; aklımızın gittiği her yere elimiz de giderse olabilecekler korkutuyor bizi...</b> Sonsuz bir ilkbahar fikrine alışmak zor geliyor.<b> <br/><br/><br/><font size="3">Kadınları anlatmayan adamın kadınları <br/></font><br/>“Confido,”</b> ilk olarak <b>US Playboy</b> dergisinin eylül sayısında yer aldı. <br/><br/>Bense onu, Amerika’da ekimde yayımlanan <b><i>Look at the Birdie</i></b> (Kuş çıkacak) adlı kitapta okudum. <br/><br/>Alt başlığı <b>“Unpublished Short Fiction”</b> (Yayımlanmamış Kısa Edebiyat) olan bu kitapta, iki yıl önce kaybettiğimiz - evet, kelimenin tam anlamıyla <b><i>kaybettiğimiz</i></b> - Kurt Vonnegut’un ilk kez basılan on dört hikâyesi var, yani kelimenin tam anlamıyla bir hazine var. <br/><br/>İkinci Dünya Savaşı’nda Amerikalıların Dresden’i bombalayarak 135 bin insanın ölümüne yol açmasından önce, Nazilere esir düşen ve kentteki bir mezbahaya kapatılan yazarın, kendi tecrübelerini savaş-karşıtı bir bilim kurgu hikâyesine dönüştürerek anlattığı <b><i>Slaughterhouse-Five</i></b> (Mezbaha No. 5) ve dinden atom bombasına kadar aklına yatmayan her şeyi ince ince hicvettiği <b><i>Cat’s Cradle</i></b> (Kedi Beşiği) gibi romanlarını sevenler, bu hikâyeler için “hazine” dememi yadırgamayacaktır. <br/><br/>Bense, “hazine” derken, benim gibi Vonnegut’un sıradışı zekâsına, sınır tanımayan aklına ve bu ikisiyle beslenen benzersiz kara mizahına oldum olası düşkün okurlar için yadırgatıcı olmayacak bir övgünün ötesinde bir şey anlatmak istiyorum aslında. <br/><br/>Zira <b><i>Look at the Birdie</i></b>, benim için Vonnegut’un <b><i>yazı</i></b>sının değerini teyit eden bir koleksiyon olmakla kalmadı, çok sevdiğim bir yazarın daha önce belki içten içe sezdiğim ama hiçbir zaman tam anlamıyla vakıf olmadığım, keşfetmediğim, hatta belki bugüne dek kimselerin de pek keşfetmediği bir özelliğini çarptı yüzüme. <br/><br/>1977’deki bir söyleşisinde, <b>“Gerçek kadınları ve aşkı hiç anlatmam. Çünkü derin aşk bir kez girdi mi hikâyenin içine başka bir şeyden bahsetmeniz neredeyse imkânsızdır. Okur artık başka bir şey duymak istemez”</b> diyen Vonnegut’un, derin aşkın kıyısında durmakla yetinse bile, gerçek kadınları, belki de kendisine rağmen pekâla anlattığı hissine kapıldım bu kitapta.<b><i> <br/><br/>Look at the Birdie</i></b>, biraz da bu yüzden, Vonnegut’un, kendisi de usta bir mizah yazarı olma yolundayken hayata erken veda eden kız kardeşine olan merakımı arttırdı. <br/><br/>Bir kitabında, “her şeyi kız kardeşi için yazdığını” anlatmıştı Vonnegut; <b>“her yaratıcı insan, sadece bir kişilik bir kitle için yaratmaktadır aslında. Sanatsal birliğin sırrı da buradadır. Sadece bir kişiyi düşünerek yaratan, sadece bir okur için yazan kişi başarılı olur.”</b> <br/><br/>Kadınları anlatmadığını söyleyen adam, aslında bir kadın için yazıyordu yani. <br/><br/>O kadın kardeşiydi; bir meslektaştı aynı zamanda ve anneleri intihar ettiğinde 21 yaşında olan Kurt Vonnegut için bir tür anneydi belki.<b><i> <br/><br/>Look at the Birdie</i></b>’nin birçoğu beni sarsıla sarsıla güldüren hikâyelerine sinmiş o derin duygusallıkta, Vonnegut’un böyle bir kadın için yazmasının da payı olduğunu düşünüyorum.<b> <br/><br/>“Shout About It From The Housetops”</b> (Bunu Damlardan Haykır) adlı hikâyede, bir kitap yazarak yaşadıkları kasabanın bütün sırlarını ifşa edince birdenbire büyük üne ve paraya kavuşsa bile, cemiyetteki yeri ve evliliği iflah olmaz şekilde bozulan kuvvetli ve erkeksi Elsie Strang Morgan’ın, kendisi, ailesi, kasabası ve kitabı hakkında hiçbir şey bilmeyen bir satıcıya, <b>“Ben her şeyin eskisi gibi olmasını istiyorum. Yeniden aptal, utangaç, tatlı, küçük bir evkadını olabilmek istiyorum... Dışarıda bahar var ve benim dışımda her kadın buna seviniyor”</b> diye içini dökerken, yavaş yavaş yumuşamasını, kadınsılaşmasını, güzelleşmesini ancak bir kadın için yazan bir yazar bu kadar sahici anlatabilir zira. <br/><br/>Ve kitaptaki belki de en güzel hikâye olan <b>“King and the Queen of the Universe” </b>(Evrenin Kralı ve Kraliçesi)’deki “kral” ve “kraliçe”ye gerçek aşkın mümkün olduğunu göstermek, ancak bir kadının/bir erkeğin aşkı için kavga etmiş bir yazara nasip olabilir bence... <br/><br/>Çok zengin, çok alımlı, hayat dolu ve <b>“paranın satın alabileceği en iyi şeyin ömür boyu bitmeyen bir çocukluk” </b>olduğuna inanan Henry Davison Merrill ve Anne Lawson Heiler çiftinin, birbirlerine her daim söyledikleri sevgi sözcüklerinin, ilk kez tehlikeyle yüz yüze gelip trajediyi tattıkları, yani yaşlanmaya başladıkları anda sahicilik kazanması, olsa olsa tehlikeli ilişkileri tanıyarak yaşlanan bir yazarın kaleminde bu kadar inandırıcı gelebilir okuyana.<b> <br/><br/><font size="3">Her şeyi bu kadar ciddiye almayın</font><i><font size="3"> <br/></font><br/>Look at the Birdie’</i></b>de, kadınlarla erkekler, özellikle de evli çiftler üzerine yer yer “lirik” hikâyeler olduğu gibi, mizahın kayıtsız şartsız hâkimiyetini ilan ettiği polisiye ve bilim-kurgu hikâyeler de var. <br/><br/>Kitaba adını veren <b>“Look at the Birdie”</b> (Kuş Çıkacak), meselâ, bir gün bir barda, sayısını tam hatırlayamadığı kadar çok “düşman”ını, çok özel bir cinayet yöntemiyle katleden bir şantajcının eline düşen bir adamı anlatıyor. <br/><br/>Katilimiz “<b>duvarın üzerinden kedi fırlatmaca”</b> adını verdiği ve olur ya bu kitabı hemen edinip okursunuz ya da kadirşinas bir yayıncı hiç gecikmeden Türkçeye kazandırır umuduyla, burada size tarif etmeyeceğim mükemmel bir “öldürme” tekniği kullanıyor. <br/><br/>Bu tekniği ona en ince ayrıntısına kadar anlatan katilin hikâyesini merakla dinlerken yavaş yavaş onun potansiyel kurbanına dönüşen anlatıcının yaşadığı şaşkınlığı, kıstırılmışlık hissini ve giderek artan korkusunu, çevremdekilerin tuhaf bakışları pahasına kahkahalara boğularak okudum ben. <br/><br/>Ve bana çoğu zaman “kocaman bir şaka” gibi gelen bu hayatta ne kadar gülebilirsek o kadar yaşadığımıza olan inancım biraz daha pekişti. <br/><br/>Sonra Kurt Vonnegut’un “edebiyat da aslında bir şakadan ibarettir” dediğini hatırladım: <b><br/><br/>“Eğer beyaz bir kağıdın üzerindeki siyah işaretlerle insanları güldürüp ağlatabiliyorsanız, bu bir tür şakadan başka ne olabilir ki? Yazı teorimi bir cümlede özetlemem gerekse, ‘Her şeyi bu kadar ciddiye almayın’ derdim.”<i> <br/><br/>Look at the Birdie</i></b>’nin kapağını kapattıktan sonra, <b>Vonnegut’</b>a ve şakalarına bir kez daha şükrettim.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8357.htm), [web.archive.org (arşiv bağlantısı)](http://web.archive.org/web/20091111155142/http://taraf.com.tr:80/makale/8357.htm)
# Edebiyat bir şakadan ibaret olabilir mi

*Yasemin Çongar 07.11.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <b><br/><br/>“Yaz, uykusunda huzur içinde ölmüştü ve tatlı dilli bir infazcı kadın rolündeki Sonbahar, hayatı, İlkbahar gelip onu teslim alıncaya dek emniyette kalacağı bir yere kapatmakla meşguldü.”</b> <br/><br/>İlk hikâyenin ilk cümlesi bu. <br/><br/>Evet, böyle hüzünlü bir sükûnet içinde başlıyor kitap ama her biri giderilmesi imkânsız hasretlerle sınırlanmış hayatların pencerelerinden içeri bakarak ilerlerken, yaşanamayanların hüznüne bırakmıyor kendini... <br/><br/>Bunun yerine, <b>hayatlarımızı mizahla deşiyor; sürüp giden ilişkilerin, sahip olduğumuz şeylerin, sıradan saydığımız ortamların içinde saklanmış o munis mutluluğu gün yüzüne çıkarıp üzerindeki tozları kuvvetli nefesiyle üfleyerek dağıtıyor bizim için. <br/><br/>İnadına iyimser, çoğu zaman da fevkalâde komik hikâyeler bunlar.</b> <br/><br/>İlk hikâye, <b>“Confido”</b> (Sırdaş), bir laboratuarda asistan olarak çalışan evli ve iki çocuklu Henry Bowers’ın zengin olma ve dünyayı değiştirme hayaliyle bir âlet icat etmesini anlatıyor. <br/><br/>İçine minik bir mikrofon yerleştirilmiş bir kulaklık bu; adı Confido. <br/><br/>Kulağınıza takıyorsunuz ve Confido, sırdaşınız oluyor sizin. <br/><br/>Düşüncelerinizi okuyup cümlelere döküyor; herkesten gizlediğiniz sırlarınızı söylüyor size, kulağınıza mahrem teklifler fısıldıyor, aklınızdan geçen şehveti söze dönüştürüp büsbütün baştan çıkartıcı kılıyor. <br/><br/>Tahmin edebileceğiniz gibi, kısa sürede tiryakilik yaratıyor Confido, satışları patlıyor. <br/><br/>Ama Henry Bowers’ı ihya edeceği kesin, dünyayı değiştirmesi ise kuvvetle muhtemel görünen bu küçük âletin, müptelalarına mutluluk getirip getirmeyeceği bir muamma. <br/><br/>Zira iç seslerine kulak veren, kendi sırlarını işitebilen insanların nelere kadir olabileceğini bilmiyoruz çoğumuz... <b><br/><br/>Kendimizi kandırmaktan vazgeçmenin bedelini ödemeye hazır değiliz belki de; aklımızın gittiği her yere elimiz de giderse olabilecekler korkutuyor bizi...</b> Sonsuz bir ilkbahar fikrine alışmak zor geliyor.<b> <br/><br/><br/><font size="3">Kadınları anlatmayan adamın kadınları <br/></font><br/>“Confido,”</b> ilk olarak <b>US Playboy</b> dergisinin eylül sayısında yer aldı. <br/><br/>Bense onu, Amerika’da ekimde yayımlanan <b><i>Look at the Birdie</i></b> (Kuş çıkacak) adlı kitapta okudum. <br/><br/>Alt başlığı <b>“Unpublished Short Fiction”</b> (Yayımlanmamış Kısa Edebiyat) olan bu kitapta, iki yıl önce kaybettiğimiz - evet, kelimenin tam anlamıyla <b><i>kaybettiğimiz</i></b> - Kurt Vonnegut’un ilk kez basılan on dört hikâyesi var, yani kelimenin tam anlamıyla bir hazine var. <br/><br/>İkinci Dünya Savaşı’nda Amerikalıların Dresden’i bombalayarak 135 bin insanın ölümüne yol açmasından önce, Nazilere esir düşen ve kentteki bir mezbahaya kapatılan yazarın, kendi tecrübelerini savaş-karşıtı bir bilim kurgu hikâyesine dönüştürerek anlattığı <b><i>Slaughterhouse-Five</i></b> (Mezbaha No. 5) ve dinden atom bombasına kadar aklına yatmayan her şeyi ince ince hicvettiği <b><i>Cat’s Cradle</i></b> (Kedi Beşiği) gibi romanlarını sevenler, bu hikâyeler için “hazine” dememi yadırgamayacaktır. <br/><br/>Bense, “hazine” derken, benim gibi Vonnegut’un sıradışı zekâsına, sınır tanımayan aklına ve bu ikisiyle beslenen benzersiz kara mizahına oldum olası düşkün okurlar için yadırgatıcı olmayacak bir övgünün ötesinde bir şey anlatmak istiyorum aslında. <br/><br/>Zira <b><i>Look at the Birdie</i></b>, benim için Vonnegut’un <b><i>yazı</i></b>sının değerini teyit eden bir koleksiyon olmakla kalmadı, çok sevdiğim bir yazarın daha önce belki içten içe sezdiğim ama hiçbir zaman tam anlamıyla vakıf olmadığım, keşfetmediğim, hatta belki bugüne dek kimselerin de pek keşfetmediği bir özelliğini çarptı yüzüme. <br/><br/>1977’deki bir söyleşisinde, <b>“Gerçek kadınları ve aşkı hiç anlatmam. Çünkü derin aşk bir kez girdi mi hikâyenin içine başka bir şeyden bahsetmeniz neredeyse imkânsızdır. Okur artık başka bir şey duymak istemez”</b> diyen Vonnegut’un, derin aşkın kıyısında durmakla yetinse bile, gerçek kadınları, belki de kendisine rağmen pekâla anlattığı hissine kapıldım bu kitapta.<b><i> <br/><br/>Look at the Birdie</i></b>, biraz da bu yüzden, Vonnegut’un, kendisi de usta bir mizah yazarı olma yolundayken hayata erken veda eden kız kardeşine olan merakımı arttırdı. <br/><br/>Bir kitabında, “her şeyi kız kardeşi için yazdığını” anlatmıştı Vonnegut; <b>“her yaratıcı insan, sadece bir kişilik bir kitle için yaratmaktadır aslında. Sanatsal birliğin sırrı da buradadır. Sadece bir kişiyi düşünerek yaratan, sadece bir okur için yazan kişi başarılı olur.”</b> <br/><br/>Kadınları anlatmadığını söyleyen adam, aslında bir kadın için yazıyordu yani. <br/><br/>O kadın kardeşiydi; bir meslektaştı aynı zamanda ve anneleri intihar ettiğinde 21 yaşında olan Kurt Vonnegut için bir tür anneydi belki.<b><i> <br/><br/>Look at the Birdie</i></b>’nin birçoğu beni sarsıla sarsıla güldüren hikâyelerine sinmiş o derin duygusallıkta, Vonnegut’un böyle bir kadın için yazmasının da payı olduğunu düşünüyorum.<b> <br/><br/>“Shout About It From The Housetops”</b> (Bunu Damlardan Haykır) adlı hikâyede, bir kitap yazarak yaşadıkları kasabanın bütün sırlarını ifşa edince birdenbire büyük üne ve paraya kavuşsa bile, cemiyetteki yeri ve evliliği iflah olmaz şekilde bozulan kuvvetli ve erkeksi Elsie Strang Morgan’ın, kendisi, ailesi, kasabası ve kitabı hakkında hiçbir şey bilmeyen bir satıcıya, <b>“Ben her şeyin eskisi gibi olmasını istiyorum. Yeniden aptal, utangaç, tatlı, küçük bir evkadını olabilmek istiyorum... Dışarıda bahar var ve benim dışımda her kadın buna seviniyor”</b> diye içini dökerken, yavaş yavaş yumuşamasını, kadınsılaşmasını, güzelleşmesini ancak bir kadın için yazan bir yazar bu kadar sahici anlatabilir zira. <br/><br/>Ve kitaptaki belki de en güzel hikâye olan <b>“King and the Queen of the Universe” </b>(Evrenin Kralı ve Kraliçesi)’deki “kral” ve “kraliçe”ye gerçek aşkın mümkün olduğunu göstermek, ancak bir kadının/bir erkeğin aşkı için kavga etmiş bir yazara nasip olabilir bence... <br/><br/>Çok zengin, çok alımlı, hayat dolu ve <b>“paranın satın alabileceği en iyi şeyin ömür boyu bitmeyen bir çocukluk” </b>olduğuna inanan Henry Davison Merrill ve Anne Lawson Heiler çiftinin, birbirlerine her daim söyledikleri sevgi sözcüklerinin, ilk kez tehlikeyle yüz yüze gelip trajediyi tattıkları, yani yaşlanmaya başladıkları anda sahicilik kazanması, olsa olsa tehlikeli ilişkileri tanıyarak yaşlanan bir yazarın kaleminde bu kadar inandırıcı gelebilir okuyana.<br/><br/><br/><b><font size="3">Her şeyi bu kadar ciddiye almayın</font><i><font size="3"> <br/></font><br/>Look at the Birdie’</i></b>de, kadınlarla erkekler, özellikle de evli çiftler üzerine yer yer “lirik” hikâyeler olduğu gibi, mizahın kayıtsız şartsız hâkimiyetini ilan ettiği polisiye ve bilim-kurgu hikâyeler de var. <br/><br/>Kitaba adını veren <b>“Look at the Birdie”</b> (Kuş Çıkacak), meselâ, bir gün bir barda, sayısını tam hatırlayamadığı kadar çok “düşman”ını, çok özel bir cinayet yöntemiyle katleden bir şantajcının eline düşen bir adamı anlatıyor. <br/><br/>Katilimiz “<b>duvarın üzerinden kedi fırlatmaca”</b> adını verdiği ve olur ya bu kitabı hemen edinip okursunuz ya da kadirşinas bir yayıncı hiç gecikmeden Türkçeye kazandırır umuduyla, burada size tarif etmeyeceğim mükemmel bir “öldürme” tekniği kullanıyor. <br/><br/>Bu tekniği ona en ince ayrıntısına kadar anlatan katilin hikâyesini merakla dinlerken yavaş yavaş onun potansiyel kurbanına dönüşen anlatıcının yaşadığı şaşkınlığı, kıstırılmışlık hissini ve giderek artan korkusunu, çevremdekilerin tuhaf bakışları pahasına kahkahalara boğularak okudum ben. <br/><br/>Ve bana çoğu zaman “kocaman bir şaka” gibi gelen bu hayatta ne kadar gülebilirsek o kadar yaşadığımıza olan inancım biraz daha pekişti. <br/><br/>Sonra Kurt Vonnegut’un “edebiyat da aslında bir şakadan ibarettir” dediğini hatırladım:<br/><br/><b>“Eğer beyaz bir kağıdın üzerindeki siyah işaretlerle insanları güldürüp ağlatabiliyorsanız, bu bir tür şakadan başka ne olabilir ki? Yazı teorimi bir cümlede özetlemem gerekse, ‘Her şeyi bu kadar ciddiye almayın’ derdim.”<i> <br/><br/>Look at the Birdie</i></b>’nin kapağını kapattıktan sonra, <b>Vonnegut’</b>a ve şakalarına bir kez daha şükrettim.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8366.htm), [web.archive.org (arşiv bağlantısı)](http://web.archive.org/web/20100114083248/http://www.taraf.com.tr:80/makale/8366.htm)
# Plan ve Başbakan

*Yasemin Çongar 10.11.2009*

<div class="taraf_structure_2col_1zq">
<div class="margen_n">



 <p><b>Genelkurmay Başkanlığı’nda İrticayla Mücadele Eylem Planı adı altında bir suç belgesinin hazırlandığını, bütün Türkiye gibi Başbakan Erdoğan da, ilk olarak Mehmet Baransu’nun 12 Haziran 2009’da <i>Taraf</i>’ta yayımlanan haberinden öğrendi. </b>Erdoğan, haberi ciddiye aldı ve Albay Dursun Çiçek imzalı belge konusunda adlî makamlardan bilgi istedi. Gelen bilginin haberi teyit ederek belgenin “gerçek” olduğu izlenimini içermesi üzerine AKP, Erdoğan’ın talimatıyla sivil savcılığa suç duyurusunda bulundu. MİT Müsteşarı Emre Taner de Başbakan’a, belgenin “gerçek” olduğu şüphesini güçlendiren bilgiler verdi. Öyle ki Başbakan, Taner’in aynı bilgileri, Genelkurmay Başkanı Orgeneral Başbuğ’a da aktarmasını özellikle istedi.<b> <br/><br/>İşte bu aşamada, kamuoyunun gözünden uzak başka temaslar da gerçekleşti. İrticayla Mücadele Eylem Planı’nın hazırlanmasından rahatsızlık duyan üst rütbeli bazı subaylar dolaylı olarak Başbakanlığı bilgilendirdiler. Bu bilgilendirme, Eylem Planı’nın Karargâh’ta verilen bir emir dahilinde hazırlandığını doğrular nitelikteydi... Ayrıca, belgenin “ıslak imzalı” aslının ortaya çıkacağı yönünde güçlü bir kanaat aynı kanaldan Başbakan’a iletildi.</b> <br/><br/>Erdoğan, bu bilgiler ışığında üç kapsamlı açıklama yaptı. Bu açıklamalardan en önemlisi, Orgeneral Başbuğ’un çevresine 36 generali toplayarak, İrticayla Mücadele Eylem Planı’ndan “kağıt parçası” diye söz ettiği günün akşamında Erdoğan’ın söyledikleriydi. Erdoğan, 26 Haziran akşamı Brüksel’de, Başbuğ’u adeta yalanlarcasına konuştu; “Askeri yargı farklı yaklaşsa da, sivil idare takip edecek. Belgenin aslını bulunca yargıya taşıyacağız” dedi. Bu söz, savcıların elinde o sırada sadece fotokopisi olan belgenin aslının da ortaya çıkacağına Erdoğan’ın inandığını yansıtıyordu. Ama belgenin “aslı” Genelkurmay dışındaki başka herhangi bir devlet birimine henüz ulaşmamıştı. <br/><br/>Bu, 15 Ekim 2009’da gerçekleşti. Meçhul bir subay, sivil savcılara hitaben kaleme aldığı uzun ihbar mektubuna İrticayla Mücadele Eylem Planı’nın ıslak imzalı orijinalini de iliştirdi. Aynı mektupta, suç belgesinin o dönemde Genelkurmay İkinci Başkanı olan Hasan Iğsız’ın emriyle hazırlandığı ve Başbuğ’un belgeden haberdar olduğu bilgisi yer aldı. Aynı subay, belgenin hazırlanmasına nezaret eden generallerin, bu hazırlığı bizzat yürüten albayların adlarını ve <i>Taraf</i>’ta yayımlanan haber üzerine Genelkurmay Karargâhı’nda başlatılan imha faaliyetinin, bu faaliyette hangi subayların ve erlerin görev aldığının, hangi bilgisayarların ne yöntemle silindiğinin bütün ayrıntılarını yazmıştı. İhbar mektubuna göre, Karargâh’ta Genelkurmay İkinci Başkanı’na kadar uzanan bir cunta oluşumu vardı. <br/><br/>Bu ihbar mektubunun ve ekindeki ıslak imzalı belgenin savcılığa ulaştığı bilgisi 23 Ekim 2009’da kamuoyuna yansıdı. O sırada, Başbakan Erdoğan bunu zaten biliyordu. Savcılık, kendisine ulaşan ıslak imzalı belgeyi Adlî Tıp’a göndermişti; Adlî Tıp da imzanın “Dursun Çiçek’in elinin ürünü” olduğu görüşüne varmıştı. 24 ekim günü, Başbakan Antalya’dan Pakistan’a giderken bir basın toplantısı düzenledi ve “Adlî Tıp raporunun savcı beye ulaşmış olması lazım. Doğrular ortaya çıksın. Türkiye Cumhuriyeti devletini zan altında bırakmaya hiç kimsenin hakkı yoktur” diyerek belgenin aslından ve hakkındaki Adlî Tıp raporundan haberdar olduğunu yansıttı. Söz konusu ihbar mektubu 26 Ekim 2009’da basında yer aldı. Başbakan Erdoğan, ertesi gün Pakistan’dan İran’a geçerken gazetecilere, dönüşte Başbuğ’la konuşacağını söyledi.<b> <br/><br/>Erdoğan-Başbuğ görüşmesi 29 ekimde gerçekleşti. Erdoğan, bu belgeyle ilgili bütün subayların sivil savcılarca sorgulanmasına izin vermesini Başbuğ’dan istedi. Başbuğ, hukuk dışı faaliyet içinde bulunan subayların Genelkurmay’da kalmasına müsaade etmeyeceğini, ancak yargının sonucunun beklenmesi ve bu süreçte silahlı kuvvetlerin yıpratılmaması gerektiğini söyledi. Erdoğan, bu görüşmeden hemen sonra, Başbakanlık görevlilerinden bir çalışma yapmalarını istedi. Bu çalışma, Genelkurmay Başkanı’nın ve 1. Ordu Komutanı’nın nasıl görevden alınabileceği üzerineydi; generalleri açığa alma, görevden el çektirme ve istifalarını talep etme durumunda ne olacağı, böyle bir kararın hangi aşamalardan geçerek yürürlüğe gireceği, itiraz hakkının nasıl işleyeceği ve belli şahısların görevden alınması durumunda komuta kademesinin nasıl oluşacağı gibi ayrıntılar, çalışmanın konusuna dahildi.</b> <br/><br/>Çalışma, Başbakan’ın talebinden iki gün sonra tamamlandı ve kendisine sunuldu. Erdoğan raporu inceledi ve “bekleme” kararı aldı. 3 Kasım 2009 günü, AKP’nin Meclis Grubu’nda konuşurken İrticayla Mücadele Eylem Planı’nı yine gündeme getirip <b>“Yönetici makamındakiler tutucu davranmamalı, zanlıları yargıya teslim etmeli” </b>diyerek adını vermeden Başbuğ’a seslendi. <br/><br/>7 kasımda Başbakan’ın katıldığı bir toplantıda konuşan <i>Star</i> gazetesi yazarı Berat Özipek, İrticayla Mücadele Eylem Planı’na değinerek “Özal olsaydı Genelkurmay Başkanı’nı görevden alırdı, bunu basın toplantısıyla açıklardı, Genelkurmay Başkanı görevden alındığını televizyondan öğrenirdi” deyiverdi. Ve salonda kuvvetli bir alkış koptu. Erdoğan o anda duyduğu rahatsızlığı, 8 kasımda “Darda kalıyorum” diye ifade etti. Bir adım daha ileri gitti: “Islak imza kilidi çözer. Adli Tıp ‘Dursun Çiçek’in elinin imzasının ürünüdür’ diyor, vaka budur.” <br/><br/>İşte şimdi bu noktadayız. Suç belgesini sızdıran subaylar, “Iğsız emri verdi, Çiçek imzayı attı, Başbuğ biliyordu” demeyi sürdürüyorlar. Başbakan, bu subayların kanaatinden haberdar ama “son sözü” sivil yargının söylemesi gerektiğinde ısrarlı. Komplo belgesinin sorumlularının cezalandırılması için Başbuğ’un üzerine düşeni yapmasını istiyor. <b><br/><br/>Orgeneralin istikbalini, bu konuda ne yapacağı belirleyecek. Tabii, Başbuğ ve diğer komutanları suç belgesine bağlayan yeni bir belgenin ortaya çıkma ihtimali de kulislerde konuşuluyor. Başbakan, kulislerden haberdar ama şüphelerle değil, delillerle hareket etmeyi yeğliyor. Ve öncelikle Çiçek’in sivil savcılara vereceği ifadeyi merak ediyor. Erdoğan’ın komutanları nasıl görevden alabileceğini anlatan rapor da, bu esnada Başbakanlık’ta bekletiliyor.</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8409.htm), [web.archive.org (arşiv bağlantısı)](http://web.archive.org/web/20100115115132/http://www.taraf.com.tr:80/makale/8409.htm)
# Mürteci muhalefet

*Yasemin Çongar 11.11.2009*

<div class="taraf_structure_2col_1zq">
<div class="margen_n">



 <p>Yabancı bir dilde basit bir internet araması yapmak üzebilir birçoğunuzu... <br/><br/>İngilizce <b>“the cult of leadership”</b> ya da Fransızca <b>“culte de la personnalite” </b>kelimelerinin peşine düşen bir arama motorunun bulacakları hoşunuza gitmeyebilir. <br/><br/>Zira “ara” komutunun bilgisayarınızın ekranına getireceği dosyalarda, Türkçesi “liderlik ya da şahsiyet kültü” olan bu kavramın, “totaliter rejimlerde bir devlet liderine yapılan aşırı dalkavukluk” olarak tanımlandığını okuyacaksınız. <br/><br/>Ve “liderlik kültüne” sahip ülkelerle, çevresinde böyle bir “kült” oluşturulmuş liderlerin pek de fazla olmadığını göreceksiniz. <br/><br/>Nazi Almanyası ve Hitler, Stalin ve dönemi, Mussolini ve Franco, Çin ve Mao, Portekiz’de Salazarizm, Çavuşesku’nun Romanyası, Sefermurad Niyazov yani nam-ı diğer Türkmenbaşı, İmam Humeyni ve Saddam Hüseyin gibi isimler çıkacak karşınıza...<br/><br/>Bir de tabii, “Atatürk” çıkacak. <br/><br/>Esasen de 1939 sonrası Cumhuriyet’le ilgili makalelere ulaşacaksınız. O makalelerde, Mustafa Kemal’in ölümünden sonra sürdürülmekle kalmayıp büsbütün pekiştirilen, katılaştırılan, giderek komik duruma düşürülen bir “kült” olgusunun anlatıldığını göreceksiniz.<b> <br/><br/>Kurucu liderini sevapları ve günahlarıyla anlamayı, kabullenmeyi, onu tarihin içinde gücünü gerçekliğinden alan saygın bir yerde oturtmayı ve kabrinde “rahat bırakmayı” beceremeyen, tam tersine onun adını bugün artık basbayağı “geri” ve “gerici” bir konuma düşmüş olan bir ideolojiye tam anlamıyla alet ederek putlaştıran bir ülke çıkacak karşınıza... <br/><br/>Bize Kemalizmi bir din, Mustafa Kemal’i de bir peygamber gibi benimsetmeye çalışan devletin, yıllar yılı okullarıyla, kitaplarıyla, heykelleriyle, marşlarıyla, rozetleriyle beyinlerimizi aslında dumura uğrattığını, çoğumuzu dünyaya ve bugüne bir türlü bakamayan, baksa anlayamayan, kendisini 1920’lerden ve 1920’lerin “yalnız ve güzel ülkem” sanrılarından bir türlü kurtaramayan “kült kuklaları” haline getirdiğini anlamaya başlayacaksınız belki de...</b> <br/><br/>Ve bu durumun, “muasır medeniyet seviyesini yakalama” hedefiyle aslında nasıl da çeliştiğini kavrayacaksınız muhtemelen, hatta belki bu tarihî ironiye güleceksiniz. <br/><br/>Aman dikkat edin... <br/><br/>Güldüğünüzü görmesinler. <br/><br/>Zira Mustafa Kemal’in ölüm yıldönümünde gülmeyi hiç de hoş karşılamayan vekillerimiz var bizim. <br/><br/>10 Kasım’ın bir “yas” değil bir “anma” günü olduğunu asla anlayamayan ve böyle bir günde bu memleketi yirmi beş yıldır kanatan savaşı bitirmenin yollarını konuşmanın aslında ne kadar “anlamlı,” üstelik Cumhuriyet’in kurucu liderinin “yurtta sulh, cihanda sulh” sözüne de ne kadar uygun olduğunu düşünemeyen şahıslar onlar... <br/><br/>Tabii, “işin aslı başka” diyenleriniz olacak şimdi. <br/><br/>Meclis’teki iki muhalif partinin aslında barışı konuşmak istemediğini ve 10 Kasım’ı bu isteksizliklerine bahane yaptıklarını söyleyecek bazılarınız...<b> <br/><br/>Bu partilerin mensuplarının samimi ve sıradan birer “kült kuklası” olmadıklarını, içten pazarlıklı davrandıklarını, Kürt meselesine barışçı ve demokratik bir çözüm bulunmasını çıkarlarına aykırı saydıkları için böyle davrandıklarını ve Atatürk’ü de bu oyuna alet ettiklerini anlatacaksınız. <br/><br/>Haklı olabilirsiniz.</b> <br/><br/>Doğrusu, ben de sizin gibi düşünüyordum. <br/><br/>Ta ki CHP İzmir Milletvekili Kemal Anadol’un, klasik müzik yayını yapan TRT-3’te bir spikerin dün “Keyifli sabahlar diliyoruz” dediğini Meclis kürsüsünden hayret ve öfke içinde haykırdığını gözlerimle görüp kulaklarımla işitinceye dek... <br/><br/>Adını bir zamanlar “sosyalist” kelimesiyle yan yana getirebilmiş olan bu zatın, Mustafa Kemal’in vefatının 71’inci yıldönümünde “keyifli bir sabah” dilemeyi bile adeta bir suç, bir ihanet olarak algılayan sözlerini duymak benim için “sözün bittiği yer” oldu desem yeridir.<b> <br/><br/>Birileri 10 kasımlarda gülmeyi, gülümsemeyi, günaydın demeyi, keyiflenmeyi yasaklamaya kalksa buna memnuniyetle destek vereceği izlenimini yaratan bir kafadan hangi açılımı kavramasını, hangi barış için uğraşmasını bekleyebileceğimizi bilemedim zira. <br/><br/>Bu kafayı yaratan kült üretme makinesine karşı artık gerçekten de bir eylem planı geliştirmemiz gerektiğini düşünebildim sadece. <br/><br/>Adına da “İrticayla Mücadele Eylem Planı” demenin çok uygun olacağını...</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8438.htm), [web.archive.org (arşiv bağlantısı)](http://web.archive.org/web/20100116174407/http://www.taraf.com.tr:80/makale/8438.htm)
# Arınç ve Baydemir

*Yasemin Çongar 12.11.2009*

<div class="taraf_structure_2col_1zq">
<div class="margen_n">



 <p>Simsiyah saçları beline kadar uzanan bir Kürt kızı, üzerinde incecik sırmalarla işlenmiş kırmızı elbisesi, başına bağladığı sarı, kırmızı, yeşil renklerdeki ipek poşusuyla gayet zarif görünüyor. Özenle seçilip derlendiği belli olan bir kucak dolusu sarı çiçek taşıyor kız ve bu çiçekleri Başbakan Yardımcısı Bülent Arınç’a sunup “hoşgeldiniz” deyince, Arınç eğilip iki yanağından öpüyor onu. Tarım Bakanı Mehdi Eker ile Diyarbakır Büyükşehir Belediye Başkanı Osman Baydemir bu sahneyi yüzlerinde sıcak bir tebessümle izliyorlar.<b> <br/><br/>Varsın Ankara, dili birtürlü barışı konuşmaya varmayanların başlattığı 10 kasım savaşlarıyla zaman ve enerji kaybededursun... Bence dün Diyarbakır’da yaşanan bu sahne, Kürt açılımının hem de Kürt diyarında kuvveden fiile geçmeye başladığının resmidir.</b> <br/><br/>Arınç’ın ve Baydemir’in karşılıklı jestleri ve sözleri, akan kanı durdurmaya, Kürt meselesini demokratik bir çözüme kavuşturmaya ve bu sayede, memleketin bölünmüşlüğüne son vermeye yönelik bir sağduyuyu yansıtıyor. Esasen, toplumun çoğunluğunun beklentisiyle de örtüşen bir tablo bu. <br/><br/>Daha önce Başbakan’ı ve bakanları Diyarbakır’a gelişlerinde karşılamayan Osman Baydemir mesela, bu kez daha önceden planlanmış bir yurtdışı gezisini de iptal ederek Bülent Arınç’ı bizzat ağırlamayı tercih etti. Başkan Baydemir’i tanıyorum ve geçmişte AKP hükümetinin bölgeye, özel olarak da Diyarbakır’a yönelik politikalarının samimiyeti konusunda ciddi kuşkular taşıdığını biliyorum. Oysa şimdi Baydemir, hükümetin “açılım” projesinin ciddiyetle desteklenmeyi hak ettiğine kanaat getirmiş, barış için önemli bir fırsat yakalanabileceğine inanmış görünüyor. <br/><br/>Nitekim <b>Baydemir’in dün Arınç’a hitaben söylediği şu sözlere, DTP cephesinin hükümete yönelik olarak bugüne dek kullandığı en sıcak, en yapıcı üslûbun egemen olduğunu söylemek bence abartılı bir saptama olmaz.</b> Baydemir, Arınç, Eker ve AKP’li milletvekillerini makamında ağırlarken, 21. yüzyılda hiçbir çatışmanın kazananının ve kazanımının olmayacağını, çatışma, ölüm ve gözyaşının toplumun bütün kesimlerine kaybettirdiğini söylüyor. Orada durmuyor; “Artık bundan sonra kaybetmememiz gerekiyor,” diye sürdürüyor sözünü ve Arınç’a dönüp <b>“Son süreçle birlikte göstermiş olduğunuz cesaretiniz ve kararlılığınız hakikaten güven veriyor. İnşallah bu güveni onurlu bir barışa taşırız”</b> diyor. <br/><br/>Arınç’ın cevabında ise, Baydemir’in vurguladığı kararlılığın yeni ve sağlam işaretleri var:<b> <br/><br/>“Tarihten gelen travmaları, yaşadığımız acı olayları hepimiz biliyoruz. Geçmişte yapılan yanlışlıklar olabilir. Bunu elbirliğiyle düzeltmeli, farklılıkları bir güç olarak, zenginlik olarak algılamalıyız. Demokratik ve kültürel hakların ülkemizde yaygınlaşması, terörün bitmesi için umutluyuz.”</b> <br/><br/>Diyebilirsiniz ki bunlar güzel sözler ama sonuçta sadece “sözler...” Arınç da konuşmayı bu noktada kesmemiş zaten; açılımın hayata geçmesi, sonuç vermesi için hem kendi hükümetini, hem de başta DTP olmak üzere “barış” için çalışmaya niyetli her kesimden siyasetçiyi uyarmayı ihmal etmemiş:<b> <br/><br/>“Siyasetçi toplumun sorunlarını çözen insandır, boş konuşan insan değildir. Hamasetle, konuşmakla olmaz. Siyasetçiler risk alır.”</b> <br/><br/>Bu son uyarı, hakikaten önemli... Zira PKK cephesinden ve maalesef DTP saflarından yükselmeye devam eden kimi seslerin Baydemir’in dünkü mesajlarının çok gerisinde olduğunu, hatta açılımın ve dolayısıyla barışa giden yolun önünü kapama amacına hizmet ettiğini düşünüyorum. Bu nedenle de, Baydemir’i dün Arınç’a gösterdiği sıcak tavır nedeniyle özellikle kutluyorum. <br/><br/>Tabii, Arınç’ın uyarısının asıl muhataplarının Ankara’daki hamaset uzmanları olduğunu da unutmamalıyız.<b> <br/><br/>Ana muhalefet lideri Deniz Baykal dün adeta seçmenin aklıyla alay edercesine bir açıklama yaptı ve “açılım konusunda bilgisiz” olduklarını, bunun “içeriği belli olmayan, gizlenen bir proje” niteliği taşıdığını söyledi. El insaf!</b> <br/><br/>Başbakan, kendisiyle bu konuyu görüşmek için mektup yazmak dahil her yolu denemesine rağmen bu talebi geri çeviren, meselenin Meclis Genel Kurulu’nda kapsamlı bir biçimde görüşülmesine yönelik “gizli oturum” planına direnen ve önceki gün bu konuda nihayet bir oturum yapıldığında, partisinin vekilleri meseleyi konuşmamak için her türlü sabotaja başvuran bir lider şimdi çıkıp, “açılımın içeriğini bilmiyoruz” diyebiliyor.<b> <br/><br/>Baykal ve benzerlerinden bunalıyor, onların Meclis sıralarına taşıdıkları mızıkçı çocuk görüntülerinin açılımı çıkmaza sokmasından çekiniyorsanız, tavsiyem, gözlerinizi Ankara’dan Diyarbakır’a çevirmeniz... Dünkü Arınç-Baydemir diyalogu bana gerçekten umut verdi; size de verebilir.</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8441.htm), [web.archive.org (arşiv bağlantısı)](http://web.archive.org/web/20100116174412/http://www.taraf.com.tr:80/makale/8441.htm)
# Ameliyat masasında...

*Yasemin Çongar 13.11.2009*

<div class="taraf_structure_2col_1zq">
<div class="margen_n">



 <p>Adam hasta. <br/><br/>Hücrelerinin DNA’sı bozulmuş. <br/><br/>Bu hücreler denetimsiz bir şekilde ürüyor. <br/><br/>Hastanın bağışıklık sistemi, vücudu tarayarak bu denetimsiz hücreleri bulup yok etme işlevini gerektiği gibi yerine getiremiyor. <br/><br/>Zamanla, denetimsiz hücreler komşu dokuları işgal etmeye başlıyorlar. <br/><br/>Aynı hücreler, bir süre sonra, kan ya da lenf sistemi yoluyla, kaynaklandıkları organlardan daha uzak yerlere sıçrayıp, yavaş yavaş vücudun her yerine yayılıyorlar.<b> <br/><br/>Teşhis:</b> Kanser.<b> <br/><br/>Tedavi:</b> Önce ameliyat, yani kanserli dokular kesilip atılacak... Sonra, ışın veya ilaçla, kalan kanserli hücreler öldürülecek. <b><br/><br/>Bakım:</b> Kanserin geri gelmemesi için, hastanın hayat şeklini değiştirmesi, beslenme biçimini düzeltmesi, zararlı alışkanlıklarını terk etmesi gerekecek. <br/><br/>Yazıişleri masamızdaki haberlere bakarken aklımdan bu kanser tablosu geçiyor. <br/><br/>Genelkurmay Karargâhı’nda görevli bir Kurmay Albay, hükümete karşı darbe ve yasadışı örgüt üyeliği suçundan tutuklu... O albayı ihbar eden kişi Genelkurmay Karargâhı’nda görevli bir subay. <br/><br/>Hâkim ve savcıların da, benzer bir yasadışı faaliyet içinde oldukları şüphesi, Adalet Bakanlığı’nı yargı mensuplarının telefonlarının dinlenmesi için karar çıkartmaya sevketmiş... Yani yargı yargıyı dinliyor. <br/><br/>Telefonu dinlenenler arasındaki İstanbul Cumhuriyet Başsavcısı’nın, <b>bizzat </b>soruşturmakla görevli olduğu yasadışı örgüte <b>bizzat</b> bulaşmış olabileceğinden şüpheleniliyor. <br/><br/>Orduya ait silahları yasadışı bir faaliyette kullanmak üzere kaçırmak suçundan bir muvazzaf yarbay daha tutuklanıyor. <br/><br/>Hava Kuvvetleri Komutanlığı’nın Askerî Savcısı olan Hâkim Albay, sahte çürük raporu vermekten tutuklu ve dün görevinden alınıp disiplin subaylığına atanıyor. <br/><br/>Ya da bu haberleri şöyle özetleyebilirim:<b> <br/><br/>Devlet hasta. <br/><br/>Devletin DNA’sı bozulmuş, yani demokrasinin ve hukukun denetimi dışında hareket ederek suç işlemeye başlamış asker ve sivil devlet memurları var. Bu memurlar çoğalmış, kendi kurumlarını, mesleki ortamlarını büyük ölçüde işgal etmişler. Yetmemiş, diğer kurumlara da sıçramışlar, sistem içinde yayılmışlar... <br/><br/>Teşhis:</b> Ergenekon.<b> <br/><br/>Tedavi:</b> Ameliyat, yani Ergenekon’un (ya da Ergenekonvari çetelerin, cuntaların) içine girmiş memurların tek tek saptanması, yargılanması, suçluların cezalandırılması. Ardından, Başbakan’ın deyişiyle “lekeli olanların artık kurumlarda barındırılmamasını” sağlayacak şekilde, ışın ya da ilaç tedavisine benzer bir temizlik harekâtı. <b><br/><br/>Bakım:</b> Bu tür suç faaliyetlerinin, demokrasiye ve hukuka karşı komploların, darbe planlarının tekrarlanmaması, Ergenekon zihniyetinin yeniden devletin kurumlarına sızıp örgütlenmeye başlamaması için köklü değişiklikler... Mesela, yargıdaki kast sistemini kıracak bir reform; ordunun, iç hizmet kanununu demokrasiye aykırı yorumlayamayacağını garantileyecek düzenlemeler; askerî okullarda eğitim reformu; Avrupa Birliği anayasasıyla uyumlu sivil bir anayasa...<b> <br/><br/>Bugün yaşadıklarımızı böyle şematize etmek, bu topraklarda “devlet” dediğimiz şeyin, 86 yıl sonra yeniden bir “hasta adam” özelliği gösterdiğini düşünmek gerçekten de mümkün.</b> <br/><br/>Bu tabloda beni iyimser kılan ise, bir yandan ameliyatın başlamış olması... Ergenekon, Poyrazköy, İrticayla Mücadele Eylem Planı soruşturmalarında gelinen nokta, devletin ameliyat masasında olduğunun kanıtı. <br/><br/>Diğer yandan da, “sağlıklı” ve “temiz” kalabilmiş devlet hücrelerinin, bütün o suça bulaşmış, kirli, kanserli hücrelerle mücadeleyi sürdürdüğünü yani birtür bağışıklık sisteminin, zayıflamış bile olsa hâlâ çalıştığını görüyoruz.<b> <br/><br/>Bu sağlıklı hücre faaliyetinin en son örneği, Anayasa Mahkemesi Raportörü Osman Can’ın, Yargıçlar ve Savcılar Yüksek Kurulu’ndan (YARSAV) istifa etmesidir.</b> <br/><br/>Osman Can, istifa dilekçesinde bu kuruluşun nasıl “kanserojen” bir faaliyet içinde olduğunu bence mükemmel anlatmış:<b> <br/><br/>“YARSAV, her tartışmada geleneksel militarist-vesayetçi bir iktidar pratiğini muarızı olarak bellediği toplumsal siyaset alanına dayatmaya çalıştı veya dayatma girişimlerine tartışmasız ve koşulsuz ‘hukuksal’ destek sağlama misyonunu yerine getirdi.”</b> <br/><br/>Osman Can, kendisini, “kurucu üyesi” olduğu YARSAV’la karşı karşıya getiren süreci de çok iyi tanımlıyor... Benim bir hastanın tedavisine benzettiğim gelişmelerin tarih içindeki siyasi karşılığı, belki de bugüne kadar yazıya dökülmüş en iyi özetini, Can’ın şu cümlesinde buluyor:<b> <br/><br/>“Süreç Cumhuriyet’in seçkinci bir iktidar aracı olmaktan çıkıp demokratik ve özgürlükçü bir içerikle halkın bizatihi ve bilfiil iktidarı aracına dönüşmesi, kısacası Cumhuriyet’in olgunlaşması sürecidir.”</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8460.htm), [web.archive.org (arşiv bağlantısı)](http://web.archive.org/web/20100207034059/http://www.taraf.com.tr:80/makale/8460.htm)
# 14 kasım cumartesi, s. 16

*Yasemin Çongar 14.11.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Hayatlarıyla hayalleri arasındaki boşlukta biraz zaman geçirmiş olanlarımız, hayat bilgisinin aslında bir hayal bilgisi olduğunu farketmişlerdir sanırım. <br/><br/>Yaşadıklarımız kadar, yaşayamadıklarımız da yol gösterir bize; geçmişe değil sadece, geleceğe de hasret duyarız. <br/><br/>Kendi adıma, o eflatûni boşluktaki molalardan çıkardığım iki ders var benim: <br/><br/><strong>Hasrete dönüşecek kadar kuvvetli bir hayalin önündeki duvar er geç yıkılıyor; bu bir...</strong> <br/><br/>Hiç yaşamadığımız halde, ruhunu hafsalamıza nakşedercesine “yaşayarak” düşlediğimiz, hafızamızda hiç yeri yokken her ânını hatırlarcasına tahayyül ettiğimiz bir hayatı yaşamanın yolunu buluyoruz mutlaka. Cesaretle, inanarak ve içselleştirerek, başka şeylerden vazgeçmeyi göze alarak istediğimiz bir şeye er geç kavuşuyoruz. <br/><br/>Yeter ki zamana reva gördüğümüz o sıkıcı resmiyetin çoğu zaman hayatın ritmine direnen katı, kesin sınırlarına hapsetmeyelim hasretimizi. <br/><br/><strong>Zira bir hayali takvime bağlamak o hayalin hükmünü de veriyor çoğu zaman, onu önünde sonunda kırılmaya mahkûm kılıyor; benim “mola” derslerimin ikincisi de bu zaten...</strong>   <br/><br/><br/><font size="3"><strong>Liderleri şaşırtan devrim</strong></font> <br/><br/>Yirmi yıl sonra Avrupa’yı yazmak, takvime bağlı bir hayaldi benim için; gerçekleştiremedim. <br/><br/>1989’da, Bulgaristan’dan Almanya’ya, değişimin eşiğindeki birçok ülkeyi karış karış gezmiştim. Şimdi, aynı turu yeniden yapmayı ve büyük kentlerde, önemli şahsiyetlerle konuşarak değil sadece, yollarda, kasabalarda, köylerde rastlayacağım insanlarla da sohbet ederek geniş bir röportaj yazmayı çok isterdim doğrusu. <br/><br/><strong>Hasrete dönüşmüş hayallerinin önündeki duvarı 1989’da yıkmayı başaran Doğu Avrupa halklarının, Soğuk Savaş boyunca özledikleri hayata, son yirmi yılda kavuşup kavuşmadıklarını merak ediyorum çünkü.</strong> <br/><br/>Neyse ki bu merakı paylaşan çok kişi var... Ben Eski Kıta’nın yeni çehresine, istediğim gibi çıplak gözlerle ve uzun uzun bakamasam bile, Avrupa ve Amerika’daki kitapçıların rafları, 1989 ve sonrasını izlemiş, incelemiş gazeteci, tarihçi ve siyasetbilimcilerin yazdıklarıyla dolu. <br/><br/>Bu kitaplardan hiçbiri, son yirmi yılı, “sıradan Avrupalının hayalleri” üzerinden anlatmıyor belki ama yine de, bugüne dek bilinmeyen anekdotlar ve arşiv kayıtları sayesinde, Doğu Bloku’nun sonunu getiren olayların karanlıkta kalmış köşelerine uzanıyor ve böylece o olayları mümkün kılan hayallerin hikâyesini genişletiyor. <br/><br/>Güney Kaliforniya Üniversitesi Uluslararası İlişkiler Profesörü Mary Elise Sarotte, mesela, <i><strong>1989: The Struggle to Create Post-Cold War</strong></i> (1989: Soğuk Savaş Sonrası Avrupa’yı Yaratma Mücadelesi) adlı kitabında, hayalin gerçeğe dönüşmesinin, demir perdenin her iki tarafındaki liderler için nasıl büyük bir sürpriz olduğunu anlatıyor. <br/><br/><strong>Sarotte’un aktardığına göre, 9 Kasım 1989’da, geceyarısına yarım saat kala, Berlin’deki Bornholmer Sınır Kapısı açılıp, duvarın önünde toplanan 20 bin kişi karşı tarafa geçmeye başladığında, o zamanki Batı Almanya’nın Şansölyesi Helmut Kohl Varşova’ya “Soğuk Savaş’ın ruhuna pek de ters düşmeyen bir ziyaret” gerçekleştirmekle meşguldü; Mihail Gorbaçov, Moskova’da yatağında uyuyordu; Amerikan Başkanı George H. W. Bush da, “Duvar yıkıldı heyecanlı değil misiniz” diye soran bir muhabire, “Ben duygusal bir adam değilim” demekle yetinecek kadar değişimin gerçek derinliğinden bîhaberdi.</strong> <br/><br/>Yine Sarotte, o zamanki Amerikan Savunma Bakanı Dick Cheney’nin Gorbaçov’un politikalarını aslında hiç kavramadığını, duvarın yıkılmasının prelüdü sayılan “glasnost” ve “perestroika” için <strong>“En azılı düşmanımızın politikalarında geçici bir gevşemeden ibaret”</strong> dediğini de hatırlatıyor. <br/><br/>Tabii, döneme ilişkin arşivlere bakınca, duvarın yıkıldığı 9 Kasım 1989 gününün sabahında toplanan Sovyet Politbürosu’nun Almanya’yı gündeme bile getirmediğini, buna karşın, Baltık cumhuriyetlerinin “ayrılma” hevesinden endişelenen Başbakan Nikolay Rijkov’un <strong>“Tümden bir çöküşün kokusunu alıyorum”</strong> dediğini de öğreniyorsunuz.   <br/><br/><br/><strong><font size="3">Halkın isyanı mı, sistemin iflası mı <br/></font></strong><br/>Sarotte, liderlerin büyük ölçüde el yordamıyla hareket ettiği “devrim” günlerinin “kanlı” geçmemesinin, anlık kararlar sayesinde mümkün olduğunu da yazıyor. <br/><br/>9 Ekim 1989 günü, Berlin Duvarı henüz sapasağlam ayaktayken, ellerinde kandillerle Leipzig sokaklarını dolduran “devrimci” kalabalığın üzerine sekiz bin polis, asker ve Stasi ajanını sürme kararı alan Doğu Alman devletinin, hastaneleri “çok sayıda yaralı olabilir” diye uyardığını, ancak son anda, şehri kan gölüne çevirmekten vazgeçtiğini anlatıyor örneğin. <br/><br/><strong>Sarotte’un kitabının en ilginç yanlarından biri, halkların hayallerinin değil ama hareketlerinin, devletlerin politikalarının değil ama kararlarının sürprizlerle dolu olabildiğini göstermesi. Onun <i>1989</i>’unu okurken, halkın isyanı ile devletin iflasının birlikte hazırladığı kaçınılmaz sonu hızlandıran şeyin, çoğu zaman tesadüfler, hatta kazalar olabildiğini anlıyor, tarihin “şakacı” yüzünü hiç umulmadık anlarda gösterebildiğine tanık oluyorsunuz.</strong> <br/><br/>Aynı yaklaşımı, Princeton Üniversitesi’nde verdikleri bir semineri <i><strong>Uncivil Society: 1989 and the Implosion of the Communist Establishment</strong></i> (Sivil Olmayan Toplum: 1989 ve Komünist Düzenin Çöküşü) adıyla kitaplaştıran Stephen Kotkin ile Jan T. Gross’un da gösterdiğini söylemek mümkün değil. <br/><br/>Kotkin ile Gross, benim gibi, Doğu Avrupalıların Batı’daki hayatın zenginliğine ve serbestliğine bakarak, buna öykünerek, giderek bunu <i><strong>özleyerek</strong></i>, o hayatla aralarındaki duvarı yıktıklarını düşünenlere, ziyadesiyle soğuk ve sokaktan kopuk gelecek bir analizle, halkların hayallerini, liderlerin kişiliklerini ve tarihin şakalarını tamamen hiçe sayarak, 1989’u sadece ve sadece “sistemin iflası” ile açıklıyorlar. <br/><br/>Onlara göre, Gorbaçov, Sovyetler’in ekonomisini düzeltmek adına Batı ile işbirliğine yönelmese, Moskova, Doğu Almanya’ya verdiği katıksız siyasi ve ekonomik desteği gevşetmese, Berlin Duvarı belki daha yıllarca yıkılmayacak, Soğuk Savaş belki hâlâ bitmemiş olacaktı.   <br/><br/><br/><font size="3"><strong>Zincirleme reaksiyonlar teorisi <br/></strong></font><br/>Kotkin ve Gross’a en iyi cevabı, <i><strong>The New York Review of Books</strong></i>’un son sayısında bu konuda yazılmış birçok kitaptan yola çıkarak <strong>“1989!”</strong> başlıklı bir makale kaleme alan <strong>Timothy Garton Ash</strong> veriyor. <br/><br/>Oxford’da Avrupa Çalışmaları profesörü olan <strong>Ash</strong>, “1989 ruhunun, tek bir toplumda ve tek bir parti-devletinde değil, birçok toplumda ve devlette, birbiriyle bağlantılı üç boyutlu satranç oyunlarında” yakalanabileceğini anlatıyor özetle. <br/><br/>Her zaman bir dış boyutu ve uluslararası sonuçları olsa da, özünde “yerli bir olay” olarak kalan 1789 Fransız Devrimi’nin aksine, 1989’un, başladığı andan itibaren “devletlerarası ve halklararası bir olay” olduğunu savunuyor. <br/><br/>“Nedensellik bağları tek tek devletlerin kendi toplumları üzerindeki nüfuzu kadar, toplumların devletleri üzerindeki etkisini, bunun da beraberinde, toplumların diğer toplumlar, devletlerin diğer toplumlar ve toplumların diğer devletler üzerindeki etkisini içeriyor” <strong>Ash</strong>’e göre. <br/><br/><strong>Ash’in makalesi, bu zincirleme reaksiyonda, “O duvarı yıkınız Bay Gorbaçov” diyen Bay Reagan kadar muhatabının da, Polonya’daki değişimin öncülüğünü yapan Dayanışma Sendikası lideri Lech Walesa kadar Papa İkinci Jean Paul’ün de, Prag’da 300 bin kişinin anahtarlıklarını şakırdatıp “Havel kaleye” diye bağırarak destek verdiği Vaclav Havel kadar bu desteği vermek için her türlü baskıyı göze alıp anahtarlıklarını şakırdatan 300 bin kişinin de yadsınamaz bir rol oynadığını kayda geçiriyor.</strong> Hepsinin ardındaki esas belirleyici kuvvetin ise, <i><strong>zamanın ruhu</strong></i> olduğunu teslim ediyor. <br/><br/>Zira hiçbir takvime uymayan bu ruh hayallerle örtüştüğünde, artık hiçbir kuvvet durduramıyor onu.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8491.htm), [web.archive.org (arşiv bağlantısı)](http://web.archive.org/web/20091117171107/http://taraf.com.tr:80/makale/8491.htm)
# Yirmi yıl sonra ‘eski’ kıtayı keşfetmek

*Yasemin Çongar 14.11.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Hayatlarıyla hayalleri arasındaki boşlukta biraz zaman geçirmiş olanlarımız, hayat bilgisinin aslında bir hayal bilgisi olduğunu farketmişlerdir sanırım. <br/><br/>Yaşadıklarımız kadar, yaşayamadıklarımız da yol gösterir bize; geçmişe değil sadece, geleceğe de hasret duyarız. <br/><br/>Kendi adıma, o eflatûni boşluktaki molalardan çıkardığım iki ders var benim: <br/><br/><strong>Hasrete dönüşecek kadar kuvvetli bir hayalin önündeki duvar er geç yıkılıyor; bu bir...</strong> <br/><br/>Hiç yaşamadığımız halde, ruhunu hafsalamıza nakşedercesine “yaşayarak” düşlediğimiz, hafızamızda hiç yeri yokken her ânını hatırlarcasına tahayyül ettiğimiz bir hayatı yaşamanın yolunu buluyoruz mutlaka. Cesaretle, inanarak ve içselleştirerek, başka şeylerden vazgeçmeyi göze alarak istediğimiz bir şeye er geç kavuşuyoruz. <br/><br/>Yeter ki zamana reva gördüğümüz o sıkıcı resmiyetin çoğu zaman hayatın ritmine direnen katı, kesin sınırlarına hapsetmeyelim hasretimizi. <br/><br/><strong>Zira bir hayali takvime bağlamak o hayalin hükmünü de veriyor çoğu zaman, onu önünde sonunda kırılmaya mahkûm kılıyor; benim “mola” derslerimin ikincisi de bu zaten...</strong>   <br/><br/><br/><font size="3"><strong>Liderleri şaşırtan devrim</strong></font> <br/><br/>Yirmi yıl sonra Avrupa’yı yazmak, takvime bağlı bir hayaldi benim için; gerçekleştiremedim. <br/><br/>1989’da, Bulgaristan’dan Almanya’ya, değişimin eşiğindeki birçok ülkeyi karış karış gezmiştim. Şimdi, aynı turu yeniden yapmayı ve büyük kentlerde, önemli şahsiyetlerle konuşarak değil sadece, yollarda, kasabalarda, köylerde rastlayacağım insanlarla da sohbet ederek geniş bir röportaj yazmayı çok isterdim doğrusu. <br/><br/><strong>Hasrete dönüşmüş hayallerinin önündeki duvarı 1989’da yıkmayı başaran Doğu Avrupa halklarının, Soğuk Savaş boyunca özledikleri hayata, son yirmi yılda kavuşup kavuşmadıklarını merak ediyorum çünkü.</strong> <br/><br/>Neyse ki bu merakı paylaşan çok kişi var... Ben Eski Kıta’nın yeni çehresine, istediğim gibi çıplak gözlerle ve uzun uzun bakamasam bile, Avrupa ve Amerika’daki kitapçıların rafları, 1989 ve sonrasını izlemiş, incelemiş gazeteci, tarihçi ve siyasetbilimcilerin yazdıklarıyla dolu. <br/><br/>Bu kitaplardan hiçbiri, son yirmi yılı, “sıradan Avrupalının hayalleri” üzerinden anlatmıyor belki ama yine de, bugüne dek bilinmeyen anekdotlar ve arşiv kayıtları sayesinde, Doğu Bloku’nun sonunu getiren olayların karanlıkta kalmış köşelerine uzanıyor ve böylece o olayları mümkün kılan hayallerin hikâyesini genişletiyor. <br/><br/>Güney Kaliforniya Üniversitesi Uluslararası İlişkiler Profesörü Mary Elise Sarotte, mesela, <i><strong>1989: The Struggle to Create Post-Cold War</strong></i> (1989: Soğuk Savaş Sonrası Avrupa’yı Yaratma Mücadelesi) adlı kitabında, hayalin gerçeğe dönüşmesinin, demir perdenin her iki tarafındaki liderler için nasıl büyük bir sürpriz olduğunu anlatıyor. <br/><br/><strong>Sarotte’un aktardığına göre, 9 Kasım 1989’da, geceyarısına yarım saat kala, Berlin’deki Bornholmer Sınır Kapısı açılıp, duvarın önünde toplanan 20 bin kişi karşı tarafa geçmeye başladığında, o zamanki Batı Almanya’nın Şansölyesi Helmut Kohl Varşova’ya “Soğuk Savaş’ın ruhuna pek de ters düşmeyen bir ziyaret” gerçekleştirmekle meşguldü; Mihail Gorbaçov, Moskova’da yatağında uyuyordu; Amerikan Başkanı George H. W. Bush da, “Duvar yıkıldı heyecanlı değil misiniz” diye soran bir muhabire, “Ben duygusal bir adam değilim” demekle yetinecek kadar değişimin gerçek derinliğinden bîhaberdi.</strong> <br/><br/>Yine Sarotte, o zamanki Amerikan Savunma Bakanı Dick Cheney’nin Gorbaçov’un politikalarını aslında hiç kavramadığını, duvarın yıkılmasının prelüdü sayılan “glasnost” ve “perestroika” için <strong>“En azılı düşmanımızın politikalarında geçici bir gevşemeden ibaret”</strong> dediğini de hatırlatıyor. <br/><br/>Tabii, döneme ilişkin arşivlere bakınca, duvarın yıkıldığı 9 Kasım 1989 gününün sabahında toplanan Sovyet Politbürosu’nun Almanya’yı gündeme bile getirmediğini, buna karşın, Baltık cumhuriyetlerinin “ayrılma” hevesinden endişelenen Başbakan Nikolay Rijkov’un <strong>“Tümden bir çöküşün kokusunu alıyorum”</strong> dediğini de öğreniyorsunuz.   <br/><br/><br/><strong><font size="3">Halkın isyanı mı, sistemin iflası mı <br/></font></strong><br/>Sarotte, liderlerin büyük ölçüde el yordamıyla hareket ettiği “devrim” günlerinin “kanlı” geçmemesinin, anlık kararlar sayesinde mümkün olduğunu da yazıyor. <br/><br/>9 Ekim 1989 günü, Berlin Duvarı henüz sapasağlam ayaktayken, ellerinde kandillerle Leipzig sokaklarını dolduran “devrimci” kalabalığın üzerine sekiz bin polis, asker ve Stasi ajanını sürme kararı alan Doğu Alman devletinin, hastaneleri “çok sayıda yaralı olabilir” diye uyardığını, ancak son anda, şehri kan gölüne çevirmekten vazgeçtiğini anlatıyor örneğin. <br/><br/><strong>Sarotte’un kitabının en ilginç yanlarından biri, halkların hayallerinin değil ama hareketlerinin, devletlerin politikalarının değil ama kararlarının sürprizlerle dolu olabildiğini göstermesi. Onun <i>1989</i>’unu okurken, halkın isyanı ile devletin iflasının birlikte hazırladığı kaçınılmaz sonu hızlandıran şeyin, çoğu zaman tesadüfler, hatta kazalar olabildiğini anlıyor, tarihin “şakacı” yüzünü hiç umulmadık anlarda gösterebildiğine tanık oluyorsunuz.</strong> <br/><br/>Aynı yaklaşımı, Princeton Üniversitesi’nde verdikleri bir semineri <i><strong>Uncivil Society: 1989 and the Implosion of the Communist Establishment</strong></i> (Sivil Olmayan Toplum: 1989 ve Komünist Düzenin Çöküşü) adıyla kitaplaştıran Stephen Kotkin ile Jan T. Gross’un da gösterdiğini söylemek mümkün değil. <br/><br/>Kotkin ile Gross, benim gibi, Doğu Avrupalıların Batı’daki hayatın zenginliğine ve serbestliğine bakarak, buna öykünerek, giderek bunu <i><strong>özleyerek</strong></i>, o hayatla aralarındaki duvarı yıktıklarını düşünenlere, ziyadesiyle soğuk ve sokaktan kopuk gelecek bir analizle, halkların hayallerini, liderlerin kişiliklerini ve tarihin şakalarını tamamen hiçe sayarak, 1989’u sadece ve sadece “sistemin iflası” ile açıklıyorlar. <br/><br/>Onlara göre, Gorbaçov, Sovyetler’in ekonomisini düzeltmek adına Batı ile işbirliğine yönelmese, Moskova, Doğu Almanya’ya verdiği katıksız siyasi ve ekonomik desteği gevşetmese, Berlin Duvarı belki daha yıllarca yıkılmayacak, Soğuk Savaş belki hâlâ bitmemiş olacaktı.   <br/><br/><br/><font size="3"><strong>Zincirleme reaksiyonlar teorisi <br/></strong></font><br/>Kotkin ve Gross’a en iyi cevabı, <i><strong>The New York Review of Books</strong></i>’un son sayısında bu konuda yazılmış birçok kitaptan yola çıkarak <strong>“1989!”</strong> başlıklı bir makale kaleme alan <strong>Timothy Garton Ash</strong> veriyor. <br/><br/>Oxford’da Avrupa Çalışmaları profesörü olan <strong>Ash</strong>, “1989 ruhunun, tek bir toplumda ve tek bir parti-devletinde değil, birçok toplumda ve devlette, birbiriyle bağlantılı üç boyutlu satranç oyunlarında” yakalanabileceğini anlatıyor özetle. <br/><br/>Her zaman bir dış boyutu ve uluslararası sonuçları olsa da, özünde “yerli bir olay” olarak kalan 1789 Fransız Devrimi’nin aksine, 1989’un, başladığı andan itibaren “devletlerarası ve halklararası bir olay” olduğunu savunuyor. <br/><br/>“Nedensellik bağları tek tek devletlerin kendi toplumları üzerindeki nüfuzu kadar, toplumların devletleri üzerindeki etkisini, bunun da beraberinde, toplumların diğer toplumlar, devletlerin diğer toplumlar ve toplumların diğer devletler üzerindeki etkisini içeriyor” <strong>Ash</strong>’e göre. <br/><br/><strong>Ash’in makalesi, bu zincirleme reaksiyonda, “O duvarı yıkınız Bay Gorbaçov” diyen Bay Reagan kadar muhatabının da, Polonya’daki değişimin öncülüğünü yapan Dayanışma Sendikası lideri Lech Walesa kadar Papa İkinci Jean Paul’ün de, Prag’da 300 bin kişinin anahtarlıklarını şakırdatıp “Havel kaleye” diye bağırarak destek verdiği Vaclav Havel kadar bu desteği vermek için her türlü baskıyı göze alıp anahtarlıklarını şakırdatan 300 bin kişinin de yadsınamaz bir rol oynadığını kayda geçiriyor.</strong> Hepsinin ardındaki esas belirleyici kuvvetin ise, <i><strong>zamanın ruhu</strong></i> olduğunu teslim ediyor. <br/><br/>Zira hiçbir takvime uymayan bu ruh hayallerle örtüştüğünde, artık hiçbir kuvvet durduramıyor onu.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8500.htm), [web.archive.org (arşiv bağlantısı)](http://web.archive.org/web/20100206032629/http://www.taraf.com.tr:80/makale/8500.htm)
# Adı katliam...

*Yasemin Çongar 17.11.2009*

<div class="taraf_structure_2col_1zq">
<div class="margen_n">



 <p>Başbakan Erdoğan dürüst davrandı, dün Dersim’den söz ederken resmî dili terk edip doğru konuştu... 1937 ve 1938’de “isyanı bastırmak” bahanesiyle düzenlenen askerî harekâtı, devletin değil halkın ona verdiği adla andı: <b>“Dersim Katliamı.”</b> <br/><br/>Bu topraklarda devlet eliyle gerçekleştirilen en kanlı katliamlardan biri olan bu olayın, yetmiş küsur yıl sonra, birdenbire, üstelik de o dönemin baş sorumlusu Mustafa Kemal Atatürk’ü de tartışmanın merkezine çekerek gündemimize girmesini, CHP’ye borçluyuz. Bunu, tarihin bir ironisi sayıyorum.<b> <br/><br/>CHP’li Onur Öymen’in ön adıyla maalesef müsemma olmayan ama partisinin genel siyasetiyle fevkalâde uyumlu o açıklaması, sadece Dersim Katliamı’nda yakınlarını kaybetmiş olanların değil, başta CHP’nin oy tabanında ciddi bir yüzde oluşturan Aleviler olmak üzere, bu memleketin mazlum çoğunluğunun vicdanını derinden yaraladı.</b> <br/><br/>Ve yaralanan vicdan rahat durmaz... Yaralanan vicdan, unutmanın imkânsız, unutturmaya çalışmanın azap demek olduğunu bilir zira. İyileşmek, hatırlamakla başlar. İyileşmek, gerçekle başlar. İyileşmek, Onur Öymen gibilerinin “biliyorum ama söylemiyorum” dediklerini konuşmakla başlar. <br/><br/>Dünkü <b><i>Akşam</i></b>’da Özlem Çelik’in sorularına verdiği ibretlik yanıtlar, Onur Öymen’in bu toplumun iyileşmesinden nasıl çekindiğini, gerçeklerden nasıl korktuğunu ortaya koyuyor. <b><br/><br/>“Dersim’de doksan binden fazla insan öldürüldü. Masum insanlar da vardı aralarında” </b>diyor Çelik, <b>“siz bunları yok mu sayıyorsunuz?”</b> <br/><br/>Cevap: <b>“Ben mi bastırdım Dersim isyanını? O zaman Atatürk niye böyle davrandı? Celal Bayar Başbakan’dı. Fevzi Çakmak da Genelkurmay Başkanı. Onlar da mı faşistti? Biz kimseyi üzmemek için bildiklerimizi kendimize saklıyoruz. Kimseyi rencide etmemek için tarihi kurcalamıyoruz... Biz orada kimin ne yaptığını anlatmıyoruz. Atatürk ne dedi yaşananlarla ilgili, söylemiyoruz. Hiçbir şey bilmiyoruz anlamına gelmiyor bu.”</b> <br/><br/>Onur Öymen sanıyor ki, bir vahşeti bilip de susarsan o vahşet unutulur, bir katliamla ilgili gerçekleri saklarsan gerçek er geç kaybolur. Sanıyor ki faşizme asla “faşizm” denmez bu ülkede, kültler asla yıkılmaz, tabular daima tabu kalır. Ve Atatürk’ü putlaştıranların, bugün hâlâ herkesi korkutabileceğini sanıyor olmalı ki <b>“Cesaretiniz varsa Atatürk’ün dönemini eleştirin” </b>de deyivermiş dün. <br/><br/>Anlaşılan Onur Öymen, Atatürk’ün dönemini eleştirmenin cesaret gerektirmesini hiç yadırgamıyor; Atatürk döneminin faşizan yasaklarının bugün hâlâ geçerli olmasını istiyor... Ve anlaşılan <b><i>Taraf</i></b> ’ı hiç okumuyor. <br/><br/>Okusaydı, 15 kasımda Yıldıray Oğur’un yazdığı, bir yandan CHP’yi ve AKP’yi eleştirirken bir yandan da Dersim gerçeğini anlatan o muhteşem yazı çıkacaktı karşısına: <b><br/><br/>“Dersimlilerin üstüne uçaklarla ‘Teslim olmazsanız cumhuriyetin kahredici ordusu tarafından mahvedileceksiniz’ bildirileri atıldığı 4 Mayıs 1937 günü Dersim’in kaderini belirleyen Bakanlar Kurulu toplantısına Atatürk başkanlık etti. Atatürk bazı manevraları bizzat izledi. Operasyonu harita başından bizzat takip etti. Çatışmalarda devlete yardım eden kişileri tanıyacak kadar olan biten hakkında saat saat malumat sahibiydi. Atatürk o dönemde hasta yatağında da değildi. Seyit Rıza ve adamlarının asılmasının ardından hem de yanına Dersim’i bombaladığı için gazetelerin manşetlerinden inmeyen manevi kızı Sabiha Gökçen’i alarak Elazığ’a, Dersim’e gitti, köprü açtı. Ve başta Sabiha Gökçen olmak üzere Tunç Eli denilen operasyona katılan askerlere madalya taktı. ‘Atatürk’e ibadetten’ söz edecek kadar sıkı bir Atatürkçü olarak yaşamış ve ölmüş Celal Bayar’ın bir röportajında söylediği gibi Atatürk ‘Sorumluluğu üzerime alıyorum, vuracağız Dersim’i’ dedi ve Dersim vuruldu.”</b> <br/><br/>Resmî tarihin ve onun yalancı şahitlerinin unutturmaya çalıştığı Dersim Katliamı’nı böyle anlatıyor o günün başbakanı. Ve Onur Öymen gibileri, <b>“Biz orada kimin ne yaptığını anlatmıyoruz”</b> diye övünedursun, bugünün başbakanı Dersim Katliamı’na “Dersim Katliamı” diyebiliyor artık. <br/><br/>Ama tabii, katliama “katliam” demek yetmeyecek. Madem Onur Öymen, tartışmayı bir ucundan başlattı, Dersim enine boyuna irdelenmeli, gerçek tümüyle tebarüz etmeli artık. O zaman, Onur Öymen’in Dersim Katliamı’nı bir “yan hasar” olarak gösterme çabasının gülünçlüğü de ortaya çıkacaktır sanırım... Öymen gibi NATO’da çalışmış bir büyükelçinin çok iyi bilmesi gereken “yan hasar” (collateral damage) tanımı, “bir askerî harekatta, hukukî olarak hedef teşkil etmeyen sivillere verilen, kasıt içermeyen ve kısmî zararı” anlatır. Sivillere “aşırı” zarar veren, “kastî” bir eylem, “yan hasar” tanımını aşar ve “savaş suçu” kapsamında değerlendirilir. <br/><br/>Dedim ya, Onur Öymen 10 kasım günü Meclis Kürsüsü’nden Dersim’le birlikte Atatürk’ün günahlarını da tartışmaya açtığını fark etmemiş olmalı. <br/><br/>Ama yaptı bir kere... Bu tartışma sürüp gidecek. <br/><br/>Ve <b>bu tartışmayı, resmî tarihin klişelerini kırarak izlemek istiyorsanız, bence Neşe Düzel’in Taha Akyol’la yaptığı mükemmel konuşmayı mutlaka okuyun. Atatürk’e gerçekleri anlamaya çalışarak bakan, tarihi cesaret ve vicdanla araştıran Taha Akyol’un anlattıklarını, Onur Öymen zihniyetinin panzehiri kabul edin. İyileşmeye başlayın.</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8533.htm), [web.archive.org (arşiv bağlantısı)](http://web.archive.org/web/20100206032634/http://www.taraf.com.tr:80/makale/8533.htm)
# Nefretin siyahi nesnesi

*Yasemin Çongar 20.11.2009*

<div class="taraf_structure_2col_1zq">
<div class="margen_n">



 <p>Ondan nefret etmeyi çok seviyorlar. <br/><br/>Kararlarını vermişler; onun yıllardır başlarına gelen en kötü şey olduğunu düşünüyorlar. Ve bu fikrin, onları nasıl birleştirdiğini, öfkelerini nasıl ateşlediğini görünce anlıyorsunuz ki uzun zamandır başlarına gelen “en iyi şey” de, o olabilir pekala. <b><br/><br/>Monica Lewinsky ile Oval Ofis’te oynaşıp muhafazakârlara “milli namus elden gitti” çığlıkları attıran Bill Clinton, bu kesimin en popüler nefret objesi değil artık... Amerikan sağı için şimdi varsa yoksa, Obama.</b> <br/><br/>Altı ay aradan sonra, ABD’de siyaseti yeniden koklamaya, Bush dönemi sonrasındaki ilk yılın ülkeyi nasıl değiştirdiğini anlamaya çalışıyorum. <br/><br/>Ve en çok, insanların duyguları allak bullak ediyor beni. <br/><br/>Obama’ya ciddi bir muhalefetten ziyade samimi bir nefretle karşı çıkanlara, rasyonel gerekçeler yerine reflekslerle ondan çekinen hatta korkanlara, siyahi başkanın “öteki”, ötekinin de “gayrımilli” olduğu kabulüyle öfkeden tutuşanlara şaşırıyorum. <br/><br/>Şaşırmam tuhaf aslında... <b>Bu tip reaksiyonlar karşısında, ruhumun hâlâ “bildik hikâye” deyip geçecek kadar kireçlenmemiş olması tuhaf. Beyaz Türklerin bir kesiminin yedi yıldır kurtulamadığı “AKP kompleksi”nin içinden geçen o “ırkçı” damarı da iyi tanıyorum zira... Türkiye’de dindarlara “öteki” gözüyle bakanları, hatta onlardan düpedüz korkanları, dindarların iktidara yerleşmesini “gayrımilli” sayanları ve bunu önlemek amacıyla Beyaz Türklerin “ırkçı” korkularının istismarına dayalı bilumum darbe ve komplo planı yapmaktan çekinmeyenleri yakinen biliyorum. </b><br/><br/>Bunları bilen biri için, silah şirketleriyle kolkola girmiş Amerikan muhafazakâr elitinin, Obama’ya karşı muhalefetinde izlediği yöntemle kullandığı dilin “yeni” bir tarafı yok hakikaten... <br/><br/>Amerikan orta ve alt sınıflarının hislerinin istismarına dayandırılmış bir muhalefet bu... <b>Obama, aynı cümlede, bir yandan Amerikan devletini “dış dünyaya meydan okuyamayacak kadar” zayıflatmakla, bir yandan da “vergileriyle vatandaşı ezen devasa bir devlet” yaratmakla suçlanıyor. Amerikan sağı istiyor ki, devletleri “emperyal” olsun ama “sosyal” olmasın; savaşa para harcasın, sağlığa harcamasın. Ve atardamarından ırkçılık akan bir dolaşım sistemine bol bol milliyetçi hezeyan ve terör korkusu pompalayıp bu ideolojik tercihin, toplumsal bir talebe de dönüşmesi için çalışıyorlar.</b> <br/><br/>Geçen haziranda, Kahire Üniversitesi’nde yaptığı konuşma üzerine Obama’ya savaş açan Bush’un eski metin yazarı Marc Thiessen mesela, “Ne zaman ağzını açsa Amerikan ordusunu Müslümanlara şikâyet ediyor” diye suçluyor genç başkanı. Afganistan’dan asker çekme seçeneğinin masada olması, eski Dışişleri Bakanı Condoleezza Rice tarafından “yeni bir 11 Eylül’e davetiye çıkarmak” sayılıyor. Ve “American Thinker” adlı popüler internet sitesine dün eklenen uzun makalenin başlığında, Amerikan sağının ideologlarının kitlelerin kulağına sürekli fısıldadığı o soru var: <b><br/><br/><br/><font size="3">“Obama anti-Amerikan mı?”</font></b> <br/><br/>“Barack Obama içgüdüleri Amerika’nın esasına zıt düşen ilk Amerikan başkanı” diye sözü sadede getiren bir makale bu. Ardından, yaptıklarının ve yapmak istediklerinin geniş bir listesini sunarak, “içte” Amerikan bireyinin özgürlüğünü, “dışta” Amerikan devletinin hegemonyasını kısıtlamakla suçluyor Obama’yı. <br/><br/>Bu makaleye yansıyan “sağ” bakış, koruyucu hekimlik dahil her türlü sağlık hizmetinin çok pahalı olduğu bir ülkede, sağlık sigortası olmayan otuz milyon kişiye bu olanağı tanıyacak dev reformu, “bireylerin sağlıkları hakkında karar vermelerini önleyen devletçi bir baskı aracı” sayıyor... Mali krizden kurtulmaya yönelik önlem paketlerine “kapitalizm düşmanı” damgasını vuruyor... Fox News gibi ağzından kan damlayan medya kuruluşlarıyla iyi geçinmediği için “tek parti medyası” istemekle suçluyor yönetimi... Ve... <b>“şimdi bunu söylemese bile, günün birinde Amerikan ordusundan daha büyük, yönetime bağlı sivil bir güvenlik gücü” kurmayı planladığını “ifşa” edip Obama’nın aslında “ordu düşmanı” olduğunu zihinlere kazıyor.</b> <br/><br/>Başkan’ın dış politikadaki suçlarının ilki ise ifadesini, <b>“Ortadoğu’daki tek demokratik devlet olan İsrail’in aleyhine dönüp, ona sınırdaş baskıcı, kanlı teokrasileri kayırmaya başladı”</b> cümlesinde buluyor. Obama’nın Polonya ve Çek Cumhuriyeti’ne “füze kalkanı” yerleştirmekten vazgeçmesi, “Suud, Rus, Acem, Kübalı, Venezuellalı diktatörlerin önünde eğilmesi,” Honduras’ta darbeye destek vermemesi, Birleşmiş Milletler İnsan Hakları Konseyi’ne katılması ya da küresel ısınmaya karşı protokolü benimsemesi gibi maddelerle uzayıp gidiyor liste...<b> <br/><br/>Amerikan sağı, Obama’dan nefret ederken “günah”larının da çetelesini tutuyor velhasıl; bir gün kefaret ödetmeyi umuyor.</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8589.htm), [web.archive.org (arşiv bağlantısı)](http://web.archive.org/web/20091123164245/http://taraf.com.tr:80/makale/8589.htm)
# Nefretin siyahi nesnesi

*Yasemin Çongar 20.11.2009*

<div class="taraf_structure_2col_1zq">
<div class="margen_n">



 <p><strong>NEW YORK</strong><br/>Ondan nefret etmeyi çok seviyorlar. <br/><br/>Kararlarını vermişler; onun yıllardır başlarına gelen en kötü şey olduğunu düşünüyorlar. Ve bu fikrin, onları nasıl birleştirdiğini, öfkelerini nasıl ateşlediğini görünce anlıyorsunuz ki uzun zamandır başlarına gelen “en iyi şey” de, o olabilir pekala. <b><br/><br/>Monica Lewinsky ile Oval Ofis’te oynaşıp muhafazakârlara “milli namus elden gitti” çığlıkları attıran Bill Clinton, bu kesimin en popüler nefret objesi değil artık... Amerikan sağı için şimdi varsa yoksa, Obama.</b> <br/><br/>Altı ay aradan sonra, ABD’de siyaseti yeniden koklamaya, Bush dönemi sonrasındaki ilk yılın ülkeyi nasıl değiştirdiğini anlamaya çalışıyorum. <br/><br/>Ve en çok, insanların duyguları allak bullak ediyor beni. <br/><br/>Obama’ya ciddi bir muhalefetten ziyade samimi bir nefretle karşı çıkanlara, rasyonel gerekçeler yerine reflekslerle ondan çekinen hatta korkanlara, siyahi başkanın “öteki”, ötekinin de “gayrımilli” olduğu kabulüyle öfkeden tutuşanlara şaşırıyorum. <br/><br/>Şaşırmam tuhaf aslında... <b>Bu tip reaksiyonlar karşısında, ruhumun hâlâ “bildik hikâye” deyip geçecek kadar kireçlenmemiş olması tuhaf. Beyaz Türklerin bir kesiminin yedi yıldır kurtulamadığı “AKP kompleksi”nin içinden geçen o “ırkçı” damarı da iyi tanıyorum zira... Türkiye’de dindarlara “öteki” gözüyle bakanları, hatta onlardan düpedüz korkanları, dindarların iktidara yerleşmesini “gayrımilli” sayanları ve bunu önlemek amacıyla Beyaz Türklerin “ırkçı” korkularının istismarına dayalı bilumum darbe ve komplo planı yapmaktan çekinmeyenleri yakinen biliyorum. </b><br/><br/>Bunları bilen biri için, silah şirketleriyle kolkola girmiş Amerikan muhafazakâr elitinin, Obama’ya karşı muhalefetinde izlediği yöntemle kullandığı dilin “yeni” bir tarafı yok hakikaten... <br/><br/>Amerikan orta ve alt sınıflarının hislerinin istismarına dayandırılmış bir muhalefet bu... <b>Obama, aynı cümlede, bir yandan Amerikan devletini “dış dünyaya meydan okuyamayacak kadar” zayıflatmakla, bir yandan da “vergileriyle vatandaşı ezen devasa bir devlet” yaratmakla suçlanıyor. Amerikan sağı istiyor ki, devletleri “emperyal” olsun ama “sosyal” olmasın; savaşa para harcasın, sağlığa harcamasın. Ve atardamarından ırkçılık akan bir dolaşım sistemine bol bol milliyetçi hezeyan ve terör korkusu pompalayıp bu ideolojik tercihin, toplumsal bir talebe de dönüşmesi için çalışıyorlar.</b> <br/><br/>Geçen haziranda, Kahire Üniversitesi’nde yaptığı konuşma üzerine Obama’ya savaş açan Bush’un eski metin yazarı Marc Thiessen mesela, “Ne zaman ağzını açsa Amerikan ordusunu Müslümanlara şikâyet ediyor” diye suçluyor genç başkanı. Afganistan’dan asker çekme seçeneğinin masada olması, eski Dışişleri Bakanı Condoleezza Rice tarafından “yeni bir 11 Eylül’e davetiye çıkarmak” sayılıyor. Ve “American Thinker” adlı popüler internet sitesine dün eklenen uzun makalenin başlığında, Amerikan sağının ideologlarının kitlelerin kulağına sürekli fısıldadığı o soru var: <b><br/><br/><br/><font size="3">“Obama anti-Amerikan mı?”</font></b> <br/><br/>“Barack Obama içgüdüleri Amerika’nın esasına zıt düşen ilk Amerikan başkanı” diye sözü sadede getiren bir makale bu. Ardından, yaptıklarının ve yapmak istediklerinin geniş bir listesini sunarak, “içte” Amerikan bireyinin özgürlüğünü, “dışta” Amerikan devletinin hegemonyasını kısıtlamakla suçluyor Obama’yı. <br/><br/>Bu makaleye yansıyan “sağ” bakış, koruyucu hekimlik dahil her türlü sağlık hizmetinin çok pahalı olduğu bir ülkede, sağlık sigortası olmayan otuz milyon kişiye bu olanağı tanıyacak dev reformu, “bireylerin sağlıkları hakkında karar vermelerini önleyen devletçi bir baskı aracı” sayıyor... Mali krizden kurtulmaya yönelik önlem paketlerine “kapitalizm düşmanı” damgasını vuruyor... Fox News gibi ağzından kan damlayan medya kuruluşlarıyla iyi geçinmediği için “tek parti medyası” istemekle suçluyor yönetimi... Ve... <b>“şimdi bunu söylemese bile, günün birinde Amerikan ordusundan daha büyük, yönetime bağlı sivil bir güvenlik gücü” kurmayı planladığını “ifşa” edip Obama’nın aslında “ordu düşmanı” olduğunu zihinlere kazıyor.</b> <br/><br/>Başkan’ın dış politikadaki suçlarının ilki ise ifadesini, <b>“Ortadoğu’daki tek demokratik devlet olan İsrail’in aleyhine dönüp, ona sınırdaş baskıcı, kanlı teokrasileri kayırmaya başladı”</b> cümlesinde buluyor. Obama’nın Polonya ve Çek Cumhuriyeti’ne “füze kalkanı” yerleştirmekten vazgeçmesi, “Suud, Rus, Acem, Kübalı, Venezuellalı diktatörlerin önünde eğilmesi,” Honduras’ta darbeye destek vermemesi, Birleşmiş Milletler İnsan Hakları Konseyi’ne katılması ya da küresel ısınmaya karşı protokolü benimsemesi gibi maddelerle uzayıp gidiyor liste...<b> <br/><br/>Amerikan sağı, Obama’dan nefret ederken “günah”larının da çetelesini tutuyor velhasıl; bir gün kefaret ödetmeyi umuyor.</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8603.htm), [web.archive.org (arşiv bağlantısı)](http://web.archive.org/web/20100206032644/http://www.taraf.com.tr:80/makale/8603.htm)
# Aşk, şehvet, ihanet ve diğer yaralarımız

*Yasemin Çongar 21.11.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>İlk görüşte aşka fırsat tanımak lazım. İster inanın mümkün olduğuna ister inanmayın, en azından bunu denemek lazım. <br/><br/>Ben yıllardır deneyip duruyorum. Kendimi bildim bileli aynı “rastgele ilk görüş” senaryosunu farklı namzetlere uyguluyorum ve nadiren de olsa, işler rast gidiyor. <br/><br/>Önceki akşam New York’ta yine başıma geldi; rastgele denedim, rast gitti. Mutluyum. <br/><br/>Onu ilk gördüğümde şöyle diyordu: <b>“Suya yavaş yavaş sokarsınız ayağınızı... Bir bebek adımı, bir bebek adımı daha... Ağızlarınızı birbirinizin boynunda gezdirirsiniz, dudaklarınızı birbirinizin dudaklarında gezdirirsiniz. Ama uzun süre açmazsınız ağızlarınızı ve birbirinize sımsıkı sarılmış olmanıza rağmen elleriniz hareket etmez. Yarım saat geçer ve ikinizin de durmaya niyeti olmadığı bellidir. İşte o zaman, kız kardeşiniz ağzını açar...”</b> <br/><br/>Bu paragraf yetti. İlk görüşte sarsıldım. Romanı aldım, okumaya başladım. <br/><br/>Ne çok romanı okumaya böyle karar verdim ben, ne çok romanı böyle bıraktım... Size de tavsiye ederim: İlk cümlesine değil, son sayfasına değil, kapağının arkasında ne yazdığına ya da yazarın fotoğrafına değil, hatta özenle hazırlanmış kapağına bakarak bile değil; bunların hepsini erteleyip, gelişigüzel bir sayfasını açarak, gelişigüzel bir yerinden okumaya başlayarak tanışmayı deneyin romanlarla. <b><br/><br/>“İlk görüşte aşk” zira, görücü usulü olmuyor pek. Rastgele bir paragraf, zamanında kan kusarak bile yazılmış olsa, okurda yaratacağı intibaı, kitabın girizgâhı kadar ince eleyip sık dokumuyor muhtemelen. Diğerlerinden önce görücüye çıkacağını bilmeyen hiçbir paragraf, mesela bir ilk cümle kadar kasmıyor kendisini; belki de önceki paragraflara sırtını dayamanın rahatlığıyla, için için kanarken bile onlar kadar kıvranmıyor.</b>   <b><br/><br/><br/><font size="3">Oyun oynamamış, roman yazmış</font></b><font size="3"> <br/></font><br/>Her yıl bu mevsimde olduğu gibi, ebeveyninin görgüsüzlüğüne kurban gitmiş süslü bayram çocuklarını andırıyor New York kitapçıları. Beş gün sonraki Şükran Günü’nün geleneksel turuncularıyla beş hafta sonraki Noel’in kırmızısı ve yeşili bütün dükkânları kaplamış; Ren geyiği Rudolf her vitrinde aynı sırıtıyor; kitap kokusu tarçın kokusuna biat ediyor; erken inen gecenin sessizliğini hançeresiyle <b>“Saaaayylınnnt nayt”</b> diye yırtarak, İsa’nın doğum gününü kim bilir kaç milyonuncu kez vakitsiz kutlayan kadını bir an olsun işitmemeyi başarabilmek ve tezgâh başında hediyelik eşya seçen kalabalığın arasından uzanıp kitap seçmek meşakkatli bir iş... <b><br/><br/>Derken, onu görüyorum; elime alıyorum, ikinci bölümünün sonuna doğru bir sayfayı rastgele okumaya başlıyorum; kilitli dudaklar birbirinde geziniyor ilkin; sonra Gwyn ağzını açıyor; sonra Adam ağzını açıyor; bir sevişmenin ortasında buluyorum kendimi; ölen kardeşlerinin ardından, birbirlerini severek hayata, birbirleriyle sevişerek ölüme tutunan iki kardeş olduklarını anlıyorum onların; yaralarını şehvetle deşerek iyileşmeye çalışıyor Gwyn ile Adam; aynı rahimde başladıkları hayatla, ona ne zaman teslim olacaklarını henüz bilmedikleri ölüm arasında gidip gelen acemi birer trapezciye benziyorlar; birbirlerine sarılıp, büsbütün imkânsız olmadığını hissettiren bir aşkın boşluğunda öylece sallanıyorlar...</b> Sallanırken değiştiklerini görüyorum. Hepi topu beş on sayfada oluyor bu. Hepi topu beş on sayfada ben de değişmeye başlıyorum; çevremdeki çılgın panayırın renkleri, kokuları, gürültüsü eriyip kayboluyor; gecenin sessizliği ve kelimeler kalıyor geriye. <b>“Bir kitabın hakikaten bir yara olması gerektiğine, okurun hayatını herhangi bir şekilde değiştirmesi gerektiğine inanıyorum”</b> diyen Cioran geliyor aklıma... Gidip “yara”yı satın alıyorum. <br/><br/>Adı <b><i>Invisible</i></b> (Görünmeyen) ve bu ad, her ne kadar yazarın daha önceki on dört romanının çoğunda karşımıza çıkan gölge oyunlarını, o kitaplardaki bulutsu âlemin cismine ve ruhuna hâkim olan tekinsizliği hatırlatsa da, bu farklı bir Paul Auster romanı. <br/><br/>Auster oyun içinde oyun oynamıyor bu kez. Özellikle son birkaç romanında yaptığını yapmıyor; metnin metafiziğinde kaybolmamak için, hayatın fizikselliğine dair ipuçlarını aramak ve bu nafile uğraşın bir yerinde ister istemez hikâyeden kopmak zorunda bırakmıyor okurunu. Auster, bu kez hikâyeler anlatıyor. <br/><br/>Bir oyun tahtası değil <b><i>Invisible</i></b>; “sahici” karakterlerin “sahici” hayatlarını anlatan “sahici” bir roman.   <b><br/><br/><br/><font size="3">Psikoloji, felsefe, et ve kemik..</font></b> <br/><br/>Her şeyden önce de bir aşk romanı... Daha ilk satırlarında, hippilerin devrime ve aşka geldiği 1967 yazı (namı diğer <b>Summer of Love</b>) arefesinde, New York’taki Columbia Üniversitesi’nde okuyan ve şair olmayı düşleyen Adam adlı genç bir adamla tanıştırıyor sizi. Takip eden üç yüz küsur sayfa boyunca, Adam’ın büyümesine, belki de aşkla uzun bir imtihandan başka bir şey olmayan hayatın içinden, arada bolca takılıp tökezleyerek geçip ihtiyarlamasına tanıklık ediyorsunuz. <br/><br/>Auster, bir tür <b><i>bildungsroman</i></b> yazmış. Bir yandan, postmodernizmle tanışık bir <i>bildungsroman</i> bu... Metin içinde metin, yazar içinde yazar, üç ayrı anlatıcı ve dört ayrı perspektifle ilerliyor; Dante’nin, Lacan’ın rehberliğinde psikoloji ve felsefe dozu yüksek bir okumaya davet ediyor sizi. Ama bir yandan da, Adam’ı ve “aşk”larını taze bir dille, yer yer klasik bir romanın lezzetini yakalayarak anlatıyor. <b><br/><br/>Kitapta Adam’ı –dolayısıyla da okuru- sarsan ilişki, Gwyn’le yaşadığı ensest değil sadece. Romanın başında tanıştığı ve Dante’nin <i>Cehennem</i>’inde kendi kesik başını taşırken karşımıza çıkan on ikinci yüzyıl şairi Bertran de Born’la tek ortak yönünün adı olmadığı hissini veren Fransız profesör Rudolf Born ile sevgilisi Margot, büyük ölçüde Adam’ın hayatını belirliyor. Bütün baştan çıkarıcılığıyla bir aşk üçgeninin içinde buluyor kendini Adam. Şehvete ve ihanete teslim oluyor.</b> <br/><br/>Gerisi, New York’la Paris arasında; aşk ve karşılıksız aşk, seks ve daha fazla seks, tutku ve kör tutku, hayat ve ölüm –ve belki de bir cinayet- arasında geçip giden bir hayatı farklı insanların gözünden anlatan bir hikâye... Psikolojik, felsefi, edebi referansları ve reveransları ne kadar bol da olsa, esas olarak, hayatın ve insanın önünde eğilen, karakterlerini ete kemiğe büründürmekle kalmayıp onlarınkiyle birlikte okurun da yaralarını deşen bir roman.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8618.htm), [web.archive.org (arşiv bağlantısı)](http://web.archive.org/web/20091124110156/http://taraf.com.tr:80/makale/8618.htm)
# Aşk, şehvet, ihanet ve diğer yaralarımız

*Yasemin Çongar 21.11.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>İlk görüşte aşka fırsat tanımak lazım. İster inanın mümkün olduğuna ister inanmayın, en azından bunu denemek lazım. <br/><br/>Ben yıllardır deneyip duruyorum. Kendimi bildim bileli aynı “rastgele ilk görüş” senaryosunu farklı namzetlere uyguluyorum ve nadiren de olsa, işler rast gidiyor. <br/><br/>Önceki akşam New York’ta yine başıma geldi; rastgele denedim, rast gitti. Mutluyum. <br/><br/>Onu ilk gördüğümde şöyle diyordu: <b>“Suya yavaş yavaş sokarsınız ayağınızı... Bir bebek adımı, bir bebek adımı daha... Ağızlarınızı birbirinizin boynunda gezdirirsiniz, dudaklarınızı birbirinizin dudaklarında gezdirirsiniz. Ama uzun süre açmazsınız ağızlarınızı ve birbirinize sımsıkı sarılmış olmanıza rağmen elleriniz hareket etmez. Yarım saat geçer ve ikinizin de durmaya niyeti olmadığı bellidir. İşte o zaman, kız kardeşiniz ağzını açar...”</b> <br/><br/>Bu paragraf yetti. İlk görüşte sarsıldım. Romanı aldım, okumaya başladım. <br/><br/>Ne çok romanı okumaya böyle karar verdim ben, ne çok romanı böyle bıraktım... Size de tavsiye ederim: İlk cümlesine değil, son sayfasına değil, kapağının arkasında ne yazdığına ya da yazarın fotoğrafına değil, hatta özenle hazırlanmış kapağına bakarak bile değil; bunların hepsini erteleyip, gelişigüzel bir sayfasını açarak, gelişigüzel bir yerinden okumaya başlayarak tanışmayı deneyin romanlarla. <b><br/><br/>“İlk görüşte aşk” zira, görücü usulü olmuyor pek. Rastgele bir paragraf, zamanında kan kusarak bile yazılmış olsa, okurda yaratacağı intibaı, kitabın girizgâhı kadar ince eleyip sık dokumuyor muhtemelen. Diğerlerinden önce görücüye çıkacağını bilmeyen hiçbir paragraf, mesela bir ilk cümle kadar kasmıyor kendisini; belki de önceki paragraflara sırtını dayamanın rahatlığıyla, için için kanarken bile onlar kadar kıvranmıyor.</b>   <b><br/><br/><br/><font size="3">Oyun oynamamış, roman yazmış</font></b><font size="3"> <br/></font><br/>Her yıl bu mevsimde olduğu gibi, ebeveyninin görgüsüzlüğüne kurban gitmiş süslü bayram çocuklarını andırıyor New York kitapçıları. Beş gün sonraki Şükran Günü’nün geleneksel turuncularıyla beş hafta sonraki Noel’in kırmızısı ve yeşili bütün dükkânları kaplamış; Ren geyiği Rudolf her vitrinde aynı sırıtıyor; kitap kokusu tarçın kokusuna biat ediyor; erken inen gecenin sessizliğini hançeresiyle <b>“Saaaayylınnnt nayt”</b> diye yırtarak, İsa’nın doğum gününü kim bilir kaç milyonuncu kez vakitsiz kutlayan kadını bir an olsun işitmemeyi başarabilmek ve tezgâh başında hediyelik eşya seçen kalabalığın arasından uzanıp kitap seçmek meşakkatli bir iş... <b><br/><br/>Derken, onu görüyorum; elime alıyorum, ikinci bölümünün sonuna doğru bir sayfayı rastgele okumaya başlıyorum; kilitli dudaklar birbirinde geziniyor ilkin; sonra Gwyn ağzını açıyor; sonra Adam ağzını açıyor; bir sevişmenin ortasında buluyorum kendimi; ölen kardeşlerinin ardından, birbirlerini severek hayata, birbirleriyle sevişerek ölüme tutunan iki kardeş olduklarını anlıyorum onların; yaralarını şehvetle deşerek iyileşmeye çalışıyor Gwyn ile Adam; aynı rahimde başladıkları hayatla, ona ne zaman teslim olacaklarını henüz bilmedikleri ölüm arasında gidip gelen acemi birer trapezciye benziyorlar; birbirlerine sarılıp, büsbütün imkânsız olmadığını hissettiren bir aşkın boşluğunda öylece sallanıyorlar...</b> Sallanırken değiştiklerini görüyorum. Hepi topu beş on sayfada oluyor bu. Hepi topu beş on sayfada ben de değişmeye başlıyorum; çevremdeki çılgın panayırın renkleri, kokuları, gürültüsü eriyip kayboluyor; gecenin sessizliği ve kelimeler kalıyor geriye. <b>“Bir kitabın hakikaten bir yara olması gerektiğine, okurun hayatını herhangi bir şekilde değiştirmesi gerektiğine inanıyorum”</b> diyen Cioran geliyor aklıma... Gidip “yara”yı satın alıyorum. <br/><br/>Adı <b><i>Invisible</i></b> (Görünmeyen) ve bu ad, her ne kadar yazarın daha önceki on dört romanının çoğunda karşımıza çıkan gölge oyunlarını, o kitaplardaki bulutsu âlemin cismine ve ruhuna hâkim olan tekinsizliği hatırlatsa da, bu farklı bir Paul Auster romanı.<br/><br/>Auster oyun içinde oyun oynamıyor bu kez. Özellikle son birkaç romanında yaptığını yapmıyor; metnin metafiziğinde kaybolmamak için, hayatın fizikselliğine dair ipuçlarını aramak ve bu nafile uğraşın bir yerinde ister istemez hikâyeden kopmak zorunda bırakmıyor okurunu. Auster, bu kez hikâyeler anlatıyor. <br/><br/>Bir oyun tahtası değil <b><i>Invisible</i></b>; “sahici” karakterlerin “sahici” hayatlarını anlatan “sahici” bir roman.   <b><br/><br/><br/><font size="3">Psikoloji, felsefe, et ve kemik..</font></b> <br/><br/>Her şeyden önce de bir aşk romanı... Daha ilk satırlarında, hippilerin devrime ve aşka geldiği 1967 yazı (namı diğer <b>Summer of Love</b>) arefesinde, New York’taki Columbia Üniversitesi’nde okuyan ve şair olmayı düşleyen Adam adlı genç bir adamla tanıştırıyor sizi. Takip eden üç yüz küsur sayfa boyunca, Adam’ın büyümesine, belki de aşkla uzun bir imtihandan başka bir şey olmayan hayatın içinden, arada bolca takılıp tökezleyerek geçip ihtiyarlamasına tanıklık ediyorsunuz. <br/><br/>Auster, bir tür <b><i>bildungsroman</i></b> yazmış. Bir yandan, postmodernizmle tanışık bir <i>bildungsroman</i> bu... Metin içinde metin, yazar içinde yazar, üç ayrı anlatıcı ve dört ayrı perspektifle ilerliyor; Dante’nin, Lacan’ın rehberliğinde psikoloji ve felsefe dozu yüksek bir okumaya davet ediyor sizi. Ama bir yandan da, Adam’ı ve “aşk”larını taze bir dille, yer yer klasik bir romanın lezzetini yakalayarak anlatıyor. <b><br/><br/>Kitapta Adam’ı –dolayısıyla da okuru- sarsan ilişki, Gwyn’le yaşadığı ensest değil sadece. Romanın başında tanıştığı ve Dante’nin <i>Cehennem</i>’inde kendi kesik başını taşırken karşımıza çıkan on ikinci yüzyıl şairi Bertran de Born’la tek ortak yönünün adı olmadığı hissini veren Fransız profesör Rudolf Born ile sevgilisi Margot, büyük ölçüde Adam’ın hayatını belirliyor. Bütün baştan çıkarıcılığıyla bir aşk üçgeninin içinde buluyor kendini Adam. Şehvete ve ihanete teslim oluyor.</b> <br/><br/>Gerisi, New York’la Paris arasında; aşk ve karşılıksız aşk, seks ve daha fazla seks, tutku ve kör tutku, hayat ve ölüm –ve belki de bir cinayet- arasında geçip giden bir hayatı farklı insanların gözünden anlatan bir hikâye... Psikolojik, felsefi, edebi referansları ve reveransları ne kadar bol da olsa, esas olarak, hayatın ve insanın önünde eğilen, karakterlerini ete kemiğe büründürmekle kalmayıp onlarınkiyle birlikte okurun da yaralarını deşen bir roman.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8632.htm), [web.archive.org (arşiv bağlantısı)](http://web.archive.org/web/20100206032651/http://www.taraf.com.tr:80/makale/8632.htm)
# Kurumların saygınlığı

*Yasemin Çongar 24.11.2009*

<div class="taraf_structure_2col_1zq">
<div class="margen_n">



 <p>Berrak mavi bir kubbenin altında ışıldayan nezih ve nazif bir mahalle... Sıkı dokunmuş bir halı gibi uzanan yemyeşil çimenlikte kırmızı güller, sarı laleler... Sokaktan geçerken çevredekilere el sallayan güleç itfaiyeciler, rehberleri eşliğinde gayet güvenli şekilde karşıdan karşıya geçen neşeli okul çocukları... Huzur içinde bahçesini sulayan bir adam... <br/><br/>İlk bakışta “mutluluğun resmi” gibi görünen bu sahneyle başlar <b>David Lynch</b>’in filmi. <br/><br/>Ama ilk bakışlar yanıltıcı olabilir; güzel bir örtünün altındakiler her zaman güzel değildir; cilalı bir yüzeyin kapladığı doku çatlaklarla doludur bazen. <br/><br/>Lynch de yüzeyle yetinmez; açılış sekansını tamamlarken, kamerasını çimlere odaklar: <br/><br/>Güzelim yeşilliğin altında, birbirini yiyen böcekler kaynaşmaktadır; sesleri ürkütücü, görüntüleri iğrençtir. Bahçesini sulayan adamsa ani bir krizle yere yıkılmış, çimlerin üzerinde can çekişmektedir. <br/><br/>1986 yapımı <b><i>Mavi Kadife</i></b> (Blue Velvet) filminin, “görüntü” ile “gerçek” arasındaki farkı anlatan bu ilk iki dakikası, Türkiye’nin gündemine pek uygun düşüyor bence. <br/><br/>Devletin derinlerini eşeledikçe ortaya çıkan pislik... Kimi kurumların pek muteber <b><i>façade</i></b>larının arkasındaki fesat... “Düzenin dayanağı” sanılan güçlerin düzene darbe indirme çabasının her gün biraz daha deşifre olması... Bütün bunlar, Lynch’in böceklerini hatırlatıyor bana. <br/><br/>Türkiye’nin <b><i>Taraf</i></b> sayesinde haberdar olduğu Kafes Operasyonu Eylem Planı konusunda, medyanın bir kısmının uyguladığı karartma mesela, kamerayı yüzeyde tutma ısrarından başka nedir ki? <br/><br/>Bu yüzeyin altını oyan böcekleri görmezden gelmeleri, görüntüyü nereye kadar kurtarabilir sizce? <br/><br/>Huzurunuza ve hayatınıza kast edenleri yok sayarak, huzur içinde hayatınıza devam edebilir misiniz? <br/><br/>Ya da Kafes Planı’nı haberleştiren <b><i>Taraf</i></b>’ı, “kampanya” yürütmekle suçlayan Başbakan Erdoğan’ın, <b>“Bırakın yargı bunu zaten araştırıyor, götürüyor... Bu kampanyalar kurumlarımızı zedeliyor, yıpratıyor”</b> sözlerindeki mantığa uygun biçimde sorayım:<b> <br/><br/>Gizliliğin gölgesindeki bir saygınlık sahte bir saygınlık değil midir aslında? <br/><br/>Kurumları zedeleyen, yıpratan şey, o kurumlarda suç ve şer planları hazırlanması mıdır yoksa bu planların ortaya çıkması mı? <br/><br/>Ve, çocuklarımızın canını tehdit eden bir planı bilmek, demokratik hakkımız olmaktan da öte, hayati bir hakkımız değil mi bizim?</b> <br/><br/>Ben, vicdanını dinlediği zamanlarda Başbakan’ın da bu sorulara “evet” cevabı verdiğine inanıyorum doğrusu. <br/><br/>Ne yazık ki, Başbakan’ın vicdanını dinlemeyip dinlendirdiği, “siyaset” yapmayı, komutanın uyarılarına uygun bir üslupla konuşmak sandığı zamanlar da var... <br/><br/>İşte böyle zamanlarda, çıkıp <b>“Kurumlarımızı tahrip etmeyin. Olay yargıya intikal etmişse bu işi kurcalamanın ne anlamı var” </b>diyebiliyor Başbakan. <br/><br/>Varsın desin... <br/><br/>Toplum herkes gibi onun da ne dediğini duyuyor nasıl olsa, notunu veriyor. <br/><br/>Ve bu toplum, ne ironiktir ki yine Başbakan’ın dediği gibi, “kafese girmeyi” kabullenebilecek bir toplum değil artık. <br/><br/>2009 Türkiyesi, Sovyetik bir gizlilik kültürüyle yönetilebilecek bir memleket değil.<b> <br/><br/>Saygınlıklarını korumak için, emir-komutayla susup, emir-komutayla konuşan bir medyaya muhtaç olan kurumların işi giderek zorlaşıyor.</b> <br/><br/>Şeffaflaşma talebi, gizlilik kültürünü her geçen gün biraz daha geriletiyor çünkü. <br/><br/>Sırların “sır” kalmasına bağlı sahte bir saygınlığın yerini, gücünü şeffaflıktan alan gerçek bir saygınlığa bırakacağı bir geleceğe doğru ilerliyor devlet. <br/><br/>Kamera, derinlere odaklandığında da sürdürülebilecek bir saygınlık olacak bu...</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8672.htm), [web.archive.org (arşiv bağlantısı)](http://web.archive.org/web/20100206032658/http://www.taraf.com.tr:80/makale/8672.htm)
# Gayrımüslim dünya ve AKP

*Yasemin Çongar 25.11.2009*

<div class="taraf_structure_2col_1zq">
<div class="margen_n">



 <p>Deniz Kuvvetleri’nde hazırlandığı anlaşılan “Kafes” kod adlı plan, “ilkel” bir hesaba dayanıyor. Planın fiziki hedefinde, öncelikle Türkiye’deki gayrımüslimler var... Bir grup bahriyeli, Ermeni, Rum, Musevi vatandaşlarımızı öldürmeyi, kaçırmayı, korkutmayı, fişlemeyi planlamış. Deniz Kuvvetleri’ne mensup 37 subayın sorgulandığı, yedi subayın tutuklandığı, biri emekli üç amiral ve bir kurmay albayın ise hâlâ ifade vermesi beklenen soruşturma kapsamında Poyrazköy’de gömülü bulunan silahlar da, Kafes’in çekmecede kalmadığının, hayata geçmesi yönünde hazırlık yapıldığının işareti... <br/><br/>Ancak bu korkunç planın asıl hedefi gayrımüslimler değil; onlar esas amaca ulaşmak için “kurban” edilecek kişiler, o kadar. Asıl hedefte, AKP hükümeti var. Planda aynen şöyle deniyor: <b>“Gayrımüslimler üzerinde korkutucu propaganda icra edilecek ve söz konusu faaliyetler kaynağı bakımından kara propaganda ile AKP ve AKP’ye destek veren diğer şer odaklarınca icra edilmiş gibi gösterilecektir.”</b> <br/><br/>İşte benim “ilkel” bulduğum hesap, tam da bu... Ordu ya da ordunun bir kesimi, Türkiye’de seçmenin özgür iradesiyle işbaşına getirdiği hükümete karşı “Hıristiyan ve Musevi Batı” üzerinden darbe planlıyor. Amaç, Türkiye’deki gayrımüslimlerin durumu ile yakından ilgili olan Avrupa Birliği, Amerika ve tabii, İsrail gibi ülkelerin, AKP’ye ve Türkiye’deki dindar Sünni kesime tepki duymasını sağlamak. <br/><br/>Ordunun ya da ordunun bir kesiminin “kurmay” aklının şöyle işlediği anlaşılıyor: <b>“Gayrımüslimlere zulüm yaparız, bunun AKP’den bilinmesini sağlarız. Gayrımüslim Batı AKP’ye kızar. Dışarıdaki imajı bozulan AKP de güçten düşler, hatta belki hükümetten düşer.”</b> <br/><br/>Nitekim, Rahip Santoro, Malatya Zirve Yayınevi ve Hrant Dink katliamlarından “operasyon” diye söz eden “Kafes” belgesinde, “bu operasyonlar sonrasında Türkiye’de yaşayan gayrımüslimlerin irticaî grupların hedefinde olduğu yönünde kamuoyu oluşmuş, ancak AKP tarafından karşıt medyanın da desteğiyle söz konusu olayların Ergenekon tarafından organize edildiği şeklinde yoğun propaganda faaliyetlerinde bulunulmuştur” ifadesi de var. <b>Adeta bir pişmanlık seziliyor bu satırlarda; ordu ya da ordunun bir kesimi, daha önceki gayrımüslim cinayetlerini AKP’nin ve dindarların üzerine yıkamamış olmaktan dolayı hayıflanıyor sanki.</b> <br/><br/>Buraya kadar yazdıklarımı, iyi bir <i>Taraf</i> okuruysanız zaten biliyorsunuz... <b>Tekrarladım çünkü sizlerin bildiği bu vahim tablo, tam da bugünlerde, gayrımüslim dünyanın Türkiye ile doğrudan ilgilenen diplomatları tarafından başkentlerine rapor ediliyor.</b> Türk ordusunun ya da ordunun içindeki bir kesimin, AKP’yi yıpratmak adına, gayrımüslimleri hedef aldığını öğrenen dünyanın, Türkiye’de son yıllarda işlenen cinayetlere bakışı da bu bilgiden etkileniyor kuşkusuz. Batılı başkentler, ister istemez, Santoro, Dink, Malatya katliamlarına yeni kuşkularla bakmaya başlıyorlar... Dahası, bu saldırıların “asıl” hedefinin AKP hükümeti olması ihtimalini fark eden Batılı kafalarda, AKP’ye dönük yeni bir dayanışma duygusu beliriyor. <b>Velhasıl, “Kafes”in dayandığı ilkel hesap, bumerang gibi geri dönerek, planı yapanların amacının tam tersine, yani AKP’nin Batı’daki desteğini güçlendirmeye yarayacak gibi görünüyor. </b>Bugünlerde Washington’da ya da Brüksel’de olup da bir gözünü Ankara’dan ayırmayan yetkililerle sohbet ettiğinizde, İrticayla Mücadele Eylem Planı’ndan sonra Kafes Planı’nı da “mercek” altına aldıklarını, ortada ele geçen silah, mühimmat, ıslak imzalı belge vs. olmasa bir tür “bilimkurgusal hayal” gibi algılanmaya pek müsait olan bu planları temkinli ama ciddi bir ilgiyle incelediklerini ve bu ilginin “taze bir AKP sempatisine” vesile oluşturduğunu seziyorsunuz. <br/><br/>Tabii, Washington’ı ve Brüksel’i yakından kollayan Türkiyeli ve yabancı AKP düşmanları da bu durumun farkında... Ergenekon’un bir “peri masalı” olduğunu cümle âleme anlatmak için aylardır uğraşıp didinen “neocon” tayfa ve şürekâsı, şimdi de bütün bu planların “AKP tarafından bu ‘bumerang’ etkisi hesaplanarak hazırlanmış bir komplo” olabileceğini etrafa fısıldayıp duruyor.<b> <br/><br/>Ancak, Batılı yetkililerin, bu tescilli propagandistlere pek de kolay inanacakları kanaatinde değilim ben. Ele geçen silahların, belgelerin, süren soruşturmaların, hâlâ çözüme kavuşturulmamış gayrımüslim cinayetlerinin yanı sıra, Ankara’daki hiçbir resmî kurumun “Kafes” belgesini yalanlayamamış olması da, Washington ve Brüksel’in Türkiye’nin derin devleti konusundaki kuşkularını pekiştiriyor.</b> <br/><br/>Başbakan Erdoğan tam da böyle bir ortamda, Amerikan başkentini ziyaret edecek. Erdoğan’ı, on iki gün sonra Beyaz Ev’de ağırlayacak olan Başkan Obama, Ergenekon, Poyrazköy ya da İrticayla Mücadele Eylem Planı gibi konuların üzerinde durmayacak kuşkusuz ama bütün bunlar hakkında belli bir fikre sahip olacak. <b>AKP’yi “Batı üzerinden” devirme meraklıları, onun fikrini biraz olsun etkilemek için çeşitli kanallardan kampanyalarını sürdüredursun, Obama’nın Erdoğan’a, her şeyden önce Kürt ve Ermeni açılımları için tebriklerini iletmesini, özellikle Kürt açılımı konusunda dünkü <i>New York Times</i>’ın başyazısındakine benzer övgülerde bulunmasını bekleyebiliriz.</b> <br/><br/>Dahası ben, Erdoğan’ın bununla yetinmeyeceğini; gayrımüslimler konusunda da lafı Obama’nın ağzından alıp, hükümetin “Milli Birlik Projesi” kapsamında, Türkiye’deki gayrımüslimlerin mülkiyet, eşitlik, inanç, ibadet ve din adamı yetiştirme konusundaki sıkıntılarını giderme hazırlığı yaptığını etraflıca anlatacağını sanıyorum. <b>Türkiye’deki gayrımüslimlere “birinci sınıf vatandaşlık” şansı, 86 yıl sonra, AKP hükümetince verilirse, bunun en çok “Kafesçi”leri üzeceğindense hiç kuşkum yok.</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8690.htm), [web.archive.org (arşiv bağlantısı)](http://web.archive.org/web/20100206032331/http://www.taraf.com.tr:80/makale/8690.htm)
# Demokrasi farkı

*Yasemin Çongar 27.11.2009*

<div class="taraf_structure_2col_1zq">
<div class="margen_n">



 <p>Başbakan Erdoğan dün gece televizyondan yayınlanan Ulusa Sesleniş konuşmasında, <b>“Türkiye’yi prangalarından kurtaracak iki temel hedefe ulaşmayı hedefliyoruz. Bu hedefler, terörün artık sona erdirilmesi ve demokrasi standartlarının en üst seviyeye yükseltilmesidir”</b> dedi. <br/><br/>Erdoğan’ın gerek bu cümlesini, gerekse Türkiye’de artık tek bir insanın bile “etnik kökeninden, inançlarından, hayat tarzından ve fikirlerinden dolayı mağdur edilmemesi” olarak özetlediği “Demokratik Açılım” kapsamında aktardığı somut adımları, “yeni bir Türkiye’nin habercisi” olarak selamlayabiliriz.<b> <br/><br/>Erdoğan bunu böyle söylemedi ama bugün Türkiye’nin ayağındaki en ağır pranga, askeriyenin sivil iktidar üzerindeki vesayetidir. Ve şâyet “Demokratik Açılım” tamamına erdirilebilir, Başbakan’ın deyimiyle “demokrasi standartları en üst seviyeye yükseltilir” ise, değişecek olan şey de, esasen bu vesayettir.</b> <br/><br/>Zira gerçek bir demokraside, seçilmiş hükümetlerin, emirlerindeki üniformalı memurlarla iktidar savaşı vermesine gerek yoktur. Gerçek bir demokraside, ordu askerî görev sınırlarının dışına asla çıkmaz, darbe yapmaz, halkına karşı komplo planlamaz. <br/><br/>Türkiye gerçekten demokratikleştiğinde olacak olan tam da budur. O yeni Türkiye’nin ordusu, sivil denetime tâbi, siyasi makamlar karşısında şeffaf ve hesap verebilir, dolayısıyla da gerçek anlamda güçlü ve güvenilir bir ordu olacaktır. <br/><br/>Henüz oraya gelmedik. <br/><br/>Henüz oraya gelmediğimizi, <b><i>Taraf</i></b>’ın iki yıllık yayın hayatında ısrarla üzerine gittiği Dağlıca ve Aktütün baskınları, Darbe Günlükleri, JİTEM Davası, Lahika, AKP ve Gülen’i Bitirme Planı, son olarak da Poyrazköy cephaneliği ve Kafes Planı gibi haberlere gösterilen tepkiler bize tekrar tekrar hatırlattı. <br/><br/>Genelkurmay, bu haberler karşısında gereğini yapmaktan çoğu zaman imtina etti; Karargâh’tan sızan suç belgelerini “kâğıt parçası,” toprağın altından çıkan LAW silahlarını “boru” diye geçiştirmeye çalıştı; belgelerin ima ettiği suçları soruşturmak yerine soruşturmayı talep edenleri tehdit etmeye kalkıştı; çeşitli olaylardaki askerî ihmali ortaya koyan raporların, görüntülerin karanlıkta kalmasını tercih etti, bunlar dışarı sızdığında ise sızdıranlara ve yayımlayanlara hücum etmekten başka pek bir şey yapmadı.<b> <br/><br/>Oysa gerçek bir demokraside, ordunun sivil iktidarla ilişkisi gibi, basınla ilişkisi de farklı oluyor. Gerçek bir demokraside, ordunun sivil iktidardan ve parlamentodan bazı bilgileri gizlediğini ortaya koyarak “suç” işlediğini ima eden bir belge bir gazetede yayımlandığında, sorumlular gereğini yapıyor. İşte Almanya’da yaşanan tam da budur.<i> <br/><br/>Bild</i></b> gazetesi dün çok önemli bir manşetle yayımlandı. Haber, 4 Eylül 2009 günü Afganistan’ın Kunduz kentinde NATO şemsiyesi altında görev yapan Alman komutanın, Taliban tarafından kaçırılmış iki yakıt tankerinin havadan vurulmasını emretmesiyle ilgiliydi. <br/><br/>Söz konusu hava saldırısında toplam 142 kişi ölmüştü ve bunlardan birçoğunun masum siviller olduğu sonradan anlaşılmıştı. <b><i>Bild</i></b>, Alman Genelkurmay Karargâhı’ndan sızan bilgi ve belgelere dayanan haberinde, askerî yetkililerin bu hava saldırısında sivillerin ölebileceğini başından itibaren bildiklerini, ancak bu bilgiyi hükümet ve parlamentoyla paylaşmadıklarını yazdı. Gazete ayrıca, bugünkü sürmanşetimizde bir karesini göreceğiniz video görüntülerini de websitesine koydu; Alman komutanın vurulmasını emrettiği tankerleri gösteren bu videoda, tankerlerin çevresindeki sivil kalabalık da fark ediliyor.<b><i> <br/><br/>Bild</i>’in haberi Berlin’de bomba etkisi yaptı... Ve Almanya Genelkurmay Başkanı General Wolfgang Schneiderhan, Türk muadilinden feyz almamış olacak ki <i>Taraf</i>’ın “Aktütün baskınını havadan izlemişler” haberini video görüntüleriyle birlikte yayımlaması üzerine Orgeneral Başbuğ’un yaptığı gibi televizyona çıkıp parmağını havada sallamadı, <i>Bild</i> gazetesini tehdit etmedi; gazetenin atıf yaptığı askerî raporları “kâğıt parçası” diye geçiştirmedi; “<i>Bild</i>, Alman ordusuna karşı asimetrik savaş başlatmıştır” demedi; ya da “yargı süreci tamamlanıncaya dek suçsuzum” diye özetlenebilecek bir “masumiyet” savunmasına tenezzül etmedi.</b> <br/><br/>Almanya Genelkurmay Başkanı farklı davrandı; haberin çıktığı gün paşa paşa istifa etti. Ve bu istifa haberini, bütün Almanya ve bütün dünya, Savunma Bakanı Karl Theodor zu Guttenberg’in, ülkenin parlamentosu olan Bundestag’da yaptığı açıklamayla öğrendi. <br/><br/>Nitekim her gerçek demokraside olduğu gibi Almanya’da da, Savunma Bakanı, Genelkurmay Başkanı’nın “âmiri”... Kunduz’daki operasyonla ilgili askerî rapor ve bilgilerin, kendisinden ve görevi bir ay önce devraldığı selefinden gizlendiğini, <b><i>Bild</i></b>’in haberi üzerine öğrenen Bakan Zu Guttenberg ilk iş, “memuru” Genelkurmay Başkanı Schneiderhan’ı çağırıp “Bu nedir” diye hesap sordu. General Schneiderhan’ın cevaben, “Ortada bir hata var, sorumluluğu üstleniyorum, lütfen istifamı kabul ediniz” dediğini de, yine bizzat Bakan Zu Guttenberg, Bundestag’da açıkladı. <br/><br/>Olayla ilgili diğer ayrıntılarla, Kunduz operasyonuyla ilgili hata, ihmal ve karartmanın Berlin’deki sivil bazı yetkilileri de işinden etme ihtimalini, yazarımız Cem Sey’in Berlin’den geçtiği haberden öğrenebilirsiniz.<b> <br/><br/>Bu haberi okurken, gerçek bir demokrasi ile Türkiye arasındaki farka hayıflanmanız pekâlâ mümkün. Ya da bayram sabahına, daha iyimser bir bakışla başlayabilirsiniz... Başbakan’ın “demokrasinin standartlarını en üste çekme” vaadine inanmayı tercih edebilir ve elinizde tuttuğunuz gazetenin, bu vaadin gerçek olması için, hiçbir tehdide aldırmadan çaba göstermeyi sürdüreceğinden emin olabilirsiniz.</b> <br/><br/>İyi bayramlar...</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8722.htm), [web.archive.org (arşiv bağlantısı)](http://web.archive.org/web/20100206032351/http://www.taraf.com.tr:80/makale/8722.htm)
# Obama’nın Vietnamı

*Yasemin Çongar 02.12.2009*

<div class="taraf_structure_2col_1zq">
<div class="margen_n">



 <p>Ölümlüler arasındaki kavganın, “Tanrı’nın ruhuyla Şeytan’ın ruhunun çatışmasının sonucu” olduğuna inanan Zerdüştilerin anayurdudur Helmand. Yosun yeşili akan tek bir nehir ortasından geçmese ve uçsuz bucaksız düzlükleri ateşten bir şal gibi örten gelincik tarlaları olmasa, muazzam bir kükürt yatağını andıran limon sarısı bir çölden ibaret kalacak olan üç renkli bir memlekettir... <br/><br/>Yani bir tür cennettir. <br/><br/>Dünya haşhaş ekiminin yaklaşık yarısı burada yapılır; Batı piyasasına çıktığında toplam değeri 30 milyar doları aşan afyon, ortalama dokuz çocuklu Helmandlı bir çiftçiyi, ayda sadece yüz dolar gelirle yoksulluk sınırının altında yaşatır... Yani bir tür cehennemdir. <br/><br/>Helmand’ın bundan üç yıl önce görüp vurulduğum üç rengi, dün <i>CNN</i> ekranını kuşatmıştı. Gözlerine kömürle sürme çekmiş, siyah türbanın altından sarı perçemleri dökülen Helmandlı çiftçi Han Muhammed, tarlasını bırakıp Kabil yakınlarındaki bir mülteci kampına kaçmış, kilden bir kulübenin içinde çömelerek anlatıyordu:<b> <br/><br/>“Amerikan baskısı nedeniyle Helmand’ı terk ettik. Taliban tek kurşun atsa, Amerikalılar bütün bir köyü bombalayarak karşılık veriyor... Amerikalıların memleketimizde ne işi var? Ne diyebilirim ki, takatimiz kalmadı.”</b> <br/><br/>Amerikan Başkanı Barack Obama’nın Afganistan’a 30 bin takviye asker kararını açıklayacağı gün, bir Amerikan televizyonunda yayınlanan bu haber, Helmand’daki kadar Washington’daki huzursuzluğu da yansıtıyordu bence. <br/><br/>Obama, ben bu yazıyı yazarken henüz başlamamış olan kritik konuşmasında “yeni Afganistan stratejisi”ni duyuracak; daha doğrusu Bush’tan miras eski stratejide küçük rötuşlar yaparak Afganistan’daki hezimeti önlemeyi son kez deneyeceğini, bu kelimelerle olmasa bile, anlatmaya çalışacaktı.<b> <br/><br/>Obama’nın, Başkan Yardımcısı Joe Biden ve ABD’nin Kabil Büyükelçisi emekli Korgeneral Karl Eikenberry’nin bütün muhalefetine rağmen aldığı “takviye birlik” kararı, gerçekten de bir “son deneme” olacak.</b> Ancak bu denemenin, Obama’nın ikinci kez seçilmek için yarışacağı 2012’ye kadar uzaması, akıtılacak kan ve para bakımından da ziyadesiyle pahalıya mal olması kuvvetle muhtemel. <br/><br/>Obama’nın planı özetle şu: <br/><br/>Mayıs 2010’a dek Afganistan’daki Amerikan askeri sayısı toplam 100 bini bulacak... <br/><br/>Bu birlikler, başta Kandahar olmak üzere Taliban’ın kuvvetini pekiştirdiği kentlerde denetimi yeniden ele geçirmeye çalışacaklar. Amerikan ve NATO askerleri, sekiz yıldır diriltilmeye çalışılan ancak hâlâ kendi ayakları üzerinde duramayan Afgan Ulusal Ordusu’yla birlikte operasyonlar yapacak ve nihai amaç olarak, bu ordunun güvenlik görevini her yerde devralmasını hedefleyecek. Ayrıca, mensuplarına para, ulusal orduda iş ve aşiretlerine dönüş imkânı temin edilerek Taliban’ın “altı oyulmaya” çalışılacak. Bu esnada, ABD’nin NATO’dan Afganistan’a daha fazla katkı istemesi, özellikle kritik bölgelerdeki asker sayısının yükseltilmesi için müttefik başkentlere baskı yapması mümkün; baskının müspet sonuç vermesi ise pek kolay görünmüyor.<b> <br/><br/>Esasen, Obama’nın yakın çevresinde Afganistan konusunda derin bir huzursuzluk olması da bu yüzden... Amerikan halkının büyük bir kesimi “daha fazla savaşmak” istemiyor; Amerika’nın müttefikleri, Afganistan’a ölmeye gitmek istemiyor... En önemlisi, birçok uzmana göre, Afganistan’da savaşın daha fazla askerle kazanılabileceği eşik çoktan geçildi, Helmandlı Han Muhammed gibi milyonlarca Afgan vatandaşı, Taliban ile Batılı askerler arasında sıkışıp kalmaktan usandı artık.</b> <br/><br/>İronik olan şu ki “Bush’un Vietnamı” olarak nam kazanan Irak Savaşı’ndakine benzer bir bataklığın şimdi Afganistan’da Obama’yı beklemesi ihtimali giderek kuvvetleniyor. Afganistan’ın birçok açıdan “Vietnam’ın tekerrürü” olduğu tezi, Obama’nın çevresinde rağbet gören bir tez; bu da ironiyi katmerlendiriyor. <br/><br/>Öyle ya, tıpkı Vietnam gibi Afganistan da, ABD bu ülkeye müdahale etmeden önce, bir Avrupa ülkesini on yıla varan savaşta altetmiş, sonraki on yılı da iç savaşla geçirmişti. Tıpkı Vietnam’daki gibi Afganistan’da da, ABD’nin savaştığı kuvvetler, kontrolsüz bir sınırın ötesinde sağlam bir barınağa sahipler. Her iki savaş da, 12 bin kilometreye varan bir hat üzerinde, ABD’nin hareket gücünü sıfırlayan çok zor arazi koşullarında veriliyor. Her iki ülkenin nüfusunun da yüzde 80’i kırsalda yaşıyor, okuma yazma oranı yüzde 10’u aşmıyor. <br/><br/>Dahası, <b>Amerikalılar Vietnam’dan sonra Afganistan’da da Amerikan ordu modeline uygun bir yerli ordu kurabilecekleri yanılgısına düştüler. Ve tıpkı Vietnam’da olduğu gibi, Afganistan’da da, Amerika “düşmanı”nı aslında tanımıyor; Taliban’la savaştığını sanırken, daha ziyade, babası tarlasını terk etmeye zorlanmış, okuma yazma bilmez, silahlı Afgan gençlerini kovalıyor. Tabii, zamanında Saigon’daki ABD destekli hükümet Vietnam halkı nezdinde ne kadar meşru idiyse, Kabil’deki yönetim de bugün o kadar meşru. (*)</b> <br/><br/>Başbakan Erdoğan birkaç gün sonra Beyaz Ev’de, Türkiye’nin Afganistan’daki katkısını artıracağını açıklayarak Başkan Obama’ya jest yaparsa şaşırmam. Erdoğan’ın o konuşmada “Vietnam” kelimesini telaffuz edeceğini ise sanmıyorum ama, edecek olsa, “yeni Afganistan stratejisi”nin başarılı olacağına çok da fazla güvenmeyen Obama ne karşılık verirdi, merak ediyorum doğrusu. <b><br/><br/>(*) Afganistan-Vietnam karşılaştırmasında, <i>Foreign Policy</i> dergisindeki “Saigon 2009” başlıklı makaleden yararlandım.</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8808.htm), [web.archive.org (arşiv bağlantısı)](http://web.archive.org/web/20100206032421/http://www.taraf.com.tr:80/makale/8808.htm)
# Afganistan pazarlığı

*Yasemin Çongar 03.12.2009*

<div class="taraf_structure_2col_1zq">
<div class="margen_n">



 <p>“Türkiye, Afganistan’ın siyasi, ekonomik, sosyal ve askerî kalkınması için uluslararası yardım kapsamında en iyisini yapmaya devam edecektir.” Tuğgeneral Levent Çolak böyle diyor. Afganistan’daki Türk Görev Gücü’nü yöneten Çolak, Kabil Birinci Bölge Komutanlığı’nı bundan tam bir ay önce Fransızlardan devraldı. <br/><br/>Türkiye’nin Kabil Bölge Komutanlığı’nı üçüncü kez üstlenmesiyle, Afganistan’da bulundurduğu asker sayısı da, komuta gereklerini karşılamak üzere, son bir ay içinde yaklaşık iki katına çıkarıldı ve 1600’ü aştı. <br/><br/>Afganistan’da NATO şemsiyesi altında görev yapan toplam asker sayısı ise 112 bin civarında. Bu toplamın yetmiş bin kadarı Amerikalılardan oluşuyor ama Başkan Obama önceki akşam, 30 bin takviye birlik göndererek Afganistan’daki Amerikan askeri sayısını, altı ay içinde 100 bine ulaştıracağını açıkladı. Velhasıl, NATO’nun ikinci büyük ordusuna sahip olan Türkiye halihazırda Afganistan’da görev yapan müttefik kuvvetlerin yaklaşık yüzde bir buçuğunu karşılıyor; bir artış sağlanmazsa, bu oran önümüzdeki aylarda yeniden yüzde bire gerileyecek. <br/><br/>Washington yönetimi de, NATO da bu orandan memnun değil. Memnun olmadıkları da sır değil. Nitekim ABD’nin Ankara Büyükelçisi James Jeffrey dün Obama’nın yeni askerî stratejisi çerçevesinde Türkiye’den de ek katkı istediklerini açıkça söyledi. <b>Washington’daki Amerikalı yetkililer, bu beklentiyi “hem ilave asker hem de mevcut askerlere ilave rol” olarak tanımlıyorlar. Mevcut durumun aksine, Türk askerinin Kabil Bölgesi dışında da görev alması ve daha esnek bir “görev tanımı” ile tıpkı ABD’li, Britanyalı, Kanadalı, Alman, Fransız, Hollandalı, Polonyalı askerler gibi “muharip” roller üstlenmesinin “hakkaniyet ve ortak sorumluluk gereği” olduğu ifade ediliyor.</b> <br/><br/>Türkiye ise bu taleplere bugüne dek hep direndi ve izlenimim o ki direnmeye de devam edecek. Buna karşın, Başbakan Erdoğan’ın 7 aralıkta Beyaz Ev’de Başkan Obama’yla yapacağı görüşme öncesi, Türkiye’nin Afganistan’daki katkısına ilişkin yeni bir açıklama yapacağı beklentisi var. Bu açıklama, bugün Brüksel’de, tam da bu konuların görüşüleceği NATO Dışişleri Bakanları toplantısına katılacak olan Ahmet Davutoğlu’dan gelebilir.<b> <br/><br/>Ancak Washington kulislerinde dolaşan, “Türkiye, Kabil’den sonra Vardak ve Cevizcan’da da asker görevlendirebilir, hatta buralarda komuta görevi yapabilir” beklentisi Davutoğlu ve çevresi tarafından kesin bir dille yalanlanıyor.</b> Avrupa Güvenlik ve İşbirliği Teşkilatı toplantısı vesilesiyle dün Atina’da bulunan Davutoğlu’yla birlikte seyahat eden bir teknokrata bu konuyu sordum; “İki komutanlığın devralınması ya da asker sayısında büyük bir artış kesinlikle söz konusu değil” dedi. <br/><br/>Buna karşın, Türkiye’nin asker sayısını bir miktar daha yükseltmesi, “zamanla” gündeme gelebilir. Özellikle Obama’nın takviye birlik kararını memnuniyetle karşılayan NATO Genel Sekreteri Anders Fogh Rasmussen’in dünkü açıklamasına yansıyan, “İttifakın ABD dışında kalan üyeleri, Afganistan’a 2010 içinde en az beş bin, muhtemelen daha çok ilave asker gönderecekler” bilgisi hayata geçerse, bunun küçük bir kısmının Türkiye’den karşılanması zorunlu olabilir. <br/><br/>Başkan Obama’yla buluştuğunda Başbakan Erdoğan’ın dile getirebileceği daha somut bir adım ise, Afganistan’da yeniden inşa görevi yapan ve kısaca “PRT” olarak bilinen İl İmar Timleri’ndeki Türkiye katkısının arttırılması olacak. <b>Halen Afganistan’ın orta bölgesindeki 413 bin nüfuslu Vardak vilayetindeki İl İmar Timi’nden sorumlu olan Türkiye’nin, şimdi benzer bir görevi, kuzeydeki 441 bin nüfuslu Cevizcan’da da üstlenmesi muhtemel.</b> Bu yeni rol, Türkiye’nin sıfırdan bir İl İmar Timi daha kuracağı anlamına gelmiyor; daha ziyade, İsveç’in öncülüğünde, Finlandiya’nın katkısıyla çalışan ve Cevizcan’ı da kapsayan Mezar-ı Şerif İl İmar Timi’nin kısmen devralınacağını gösteriyor. Bu timde İsveç’in 400’e yakın, Finlandiya’nın 100 askeri görev yapıyor; Türkiye de bu rakamları aşmayacak bir askerî güçle ve tabii, PRT’lerin belkemiğini oluşturan sivil ekiplerle, bölgenin imarına katkı yapmaya başlayabilir. <br/><br/>Ancak bu, Obama’nın çağrısı üzerine gündeme gelmiş yeni bir girişim değil; Türkiye’nin aylardır yürüttüğü hazırlıkların parçası. Nitekim Davutoğlu da, hazirandaki Afganistan gezisi sırasında Cevizcan’ın merkezi Şibirgan’a gitmiş, orada Vali Haşim Zari ile görüşüp kente cami, okul, hastane yaptırma sözü vermişti. <br/><br/>İşin özeti şu: Washington’da yakın çevresindeki birçok uzmanın bile <b>“NATO bu savaşı kazanamaz, kumar oynuyorsun, kendi Vietnamını yaratıyorsun”</b> diyerek mesafeli baktığı takviye birlik kararının, Obama’ya Afganistan’da “zafer” getirmesi çok zor... Hal böyleyken, Türkiye müttefiklerini Afganistan’da büsbütün yalnız bırakmıyor ama NATO’daki kuvvet sayılarının gerektirdiği oransal katkının çok altında kalmak pahasına, aklına pek de yatmayan bir strateji için elini taşın altına tümüyle de sokmuyor.<b> <br/><br/>Taliban Sözcüsü Qari Yusuf Ahmedi dün Obama’nın açıklamasını değerlendirirken, “Amerikan Başkanı, Afganistan’dan ülkesine çok sayıda tabut gittiğini görecek. Afganistan’ın askerî denetimini sağlayamayacaklar. Utanç içinde geri çekilecekler” diyordu. Bana öyle geliyor ki Ahmedi haklı çıkabilir. </b><br/><br/>Ahmedi’nin haklı çıkması ve NATO askerlerinin “utanç içinde geri çekilmesi” durumunda ise bir yandan ABD ve NATO’nun Afganistan politikasını destekler görünürken, bir yandan da bu desteği sahaya tam olarak yansıtmayan Türkiye’nin durumu ne olur, onu tam bilemiyorum.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8822.htm), [web.archive.org (arşiv bağlantısı)](http://web.archive.org/web/20100213100525/http://www.taraf.com.tr:80/makale/8822.htm)
# Karanlık sayesinde yolunu bulan kadın

*Yasemin Çongar 05.12.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Edebiyat âleminde iman ve sevgi, bildiğimiz dünyadakinin tersine işler. Zira bu âlemde fâni olan tanrılardır. Tanrıların “ol” dedikleri ise ebediyete uzanır. <b><br/><br/>Edebiyatta, yaradanı yaradılandan ötürü severiz... </b>Karakterler ve onların, adına “hikâye” dediğimiz kaderleri ne denli derinlerimize dokunursa, karakterlerin kaderine karar veren yazara o kadar yakın hissederiz kendimizi. <br/><br/>Ve bir yazar, öyle iyi bir hikâye anlatır ki bazen, yazarını hiç tanımayanlar bile, bilir o hikâyeyi. <br/><br/>O. Henry’yi hiç okumasanız da <b>Noel Hediyesi (Gift of the Magi</b>)’nin sürprizli sonuna aşina olabilirsiniz... Eleanor Hodgman Porter adı yabancınızdır, onun yarattığı Pollyanna ise çok yakınınız... <br/><br/>Karakterinin gölgesinde kalmanın bir yazarı mutsuz edeceğini sanmıyorum; aksine muazzam bir iltifat olmalı bu. Yine de bu “yaradılana kapılıp yaradanı gözden kaçırma” hali beni biraz üzer.<b> <br/><br/>Anna Karenina’nın iç fırtınalarını Tolstoy’unkinden ya da Lord Jim’in gel-gitlerini Conrad’inkinden daha iyi bilmek mesela, ya da Cervantes’i Don Quijote’den ötürü çok severken aslında çok az tanımak, Oblomovluk nedir pekala kavramışken Gonçarovluğun ne olduğu hakkında bir fikir sahibi olmamak tuhafıma gider... Bu tuhaflık, sadece doyurulmamış bir merakın müzmin ürpertisiyle değil, kadirbilmezliğin vicdani sızısıyla da huzurumu kaçırır. </b>Yazarların hatıratını, mektuplarını, hayat hikâyelerini okumayı, bu huzursuzluk yüzünden severim. <br/><br/>Yaradılandan biraz olsun uzaklaşıp yaradanla hemhal olmanın bir yoludur yazar biyografileri... Ama bazen de, kocaman bir hayal kırıklığıdır. <br/><br/>Bazen, bir yazarın biyografisini okurken, yazdıklarının onu, yaşadıklarından daha iyi anlattığı duygusuna kapılırım ve nedense, her seferinde şaşırırım buna. Sanki yazar, yazdığı aşklara, yaşadığı aşklara verdiğinden daha fazla vermiştir kendisini, yaşarken herkesten gizlediği zaaflarını yazarken açık etmiştir; hayatında saklanırken, kitabında sobelenmiştir. <br/><br/>Geçenlerde bir yazar biyografisinin kapağını, tam da bu hislerle kapattım. Daha ziyade piyesleriyle tanınan 57 yaşındaki Amerikalı yazar <b>Joan Schenkar</b>’ın kaleme aldığı bir biyografiydi bu; kahramanı ya da daha doğru deyişle, “anti-kahramanı” ise Patricia Highsmith. <b><br/><br/><br/><font size="3">Hayranlıkla değil şefkatle...</font></b> <br/><br/>Amerika’da ekimde piyasaya çıkan kitabın uzun bir adı var: <b><i>The Talented Miss Highsmith: The Secret Life and Serious Art of Patricia Highsmith </i></b>(Becerikli Bayan Highsmith: Patricia Highsmith’in Gizli Hayatı ve Ciddi Sanatı). <br/><br/>Joan Schenkar, yerinde bir tercihle, kronolojik bir biyografi yazmak yerine, takvime değil tutkulara göre kurmuş kitabının akışını... Arzularının, zaaflarının, sırlarının içinden, bütün bunlara denk düşen tematik dilimlere ayırarak anlatmış Patricia Highsmith’in hayatını. Mesafeli bir biyografi yazarı gibi “gerçekleri, sadece gerçekleri” sunmakla yetinmemiş okura, kahramanı ya da “anti-kahramanı” Highsmith olan dört başı mamur bir hikâye anlatmış. <br/><br/>Üstelik birçok biyografi yazarının aksine, hayranlıkla değil, şefkatle yapmış bunu. Ve çok da iyi bir hikâye çıkarmış ortaya. <br/><br/>Yine de, Schenkar’ın kitabının başlığı bile başlı başına bir itiraf bence... <b>Amerika’nın yetiştirip Avrupa’ya kaptırdığı, 1921’den 1995’e uzanan hayatına yirmi dört roman ve yedi hikâye kitabı sığdırmış bu olağanüstü yazarı, yaşadıklarından ziyade yazdıklarında, en çok da Tom Ripley karakterinde hissedebileceğimizin itirafı bu. </b><br/><br/>Öte yandan, <b><i>The Talented Mr. Ripley </i></b>(Becerikli Bay Ripley) romanının önündeki bu reverans, Schenkar’ın biyografisinin zaafından ziyade kuvvetine işaret bence. <br/><br/>Zira Patricia Highsmith’i Schenkar’ın kaleminden okudukça daha iyi anladım ki, bu kedi bakışlı kadın, pekala, Flaubert misali çıkıp <b><i>“Monsieur Ripley, c’est moi” </i></b>diyebilirmiş zamanında... Böylece, yazarından bile ünlü bir kahraman olan Tom Ripley’nin <b>“İsmim beni temsil etmiyor” </b>sözünü hatırlayan okurların kafasındaki <b>“Bay Ripley kim”</b> sorusu <b>“Bayan Highsmith kim”</b> sorusuyla çiftleşebilir ve iki ayrı yüzeyin aslında tek bir yüzey olabileceğini akıllarımıza sokan Mobius şeridi benzeri bir mucizeyi kabullenmemize yarayabilirmiş. <b><br/><br/>Öyle ya, hobisi insanları ezberlemek olan, kendisinden sıkıldığında benliğine taşınacağı birisini arayan, bulduğunda da onu öldürüp yerine geçen, “onun gibi” olan, “o” olan bir adamı yaratan kadın, ne kadar o adam ve ne kadar o adamın öldürüp yerine geçtiği adamdı sizce?</b> <br/><br/>Patricia Highsmith, <b>Tom Ripley </b>olarak mı daha huzurluydu yoksa onun yeniden var etmek için yok ettiği <b>Dickie Greenleaf olarak mı? Her iki adamı da yaratan kadın kimdi aslında; kendi bedeninde, kendi ruhunda, kendi isminde ne kadar evinde hissediyordu kendisini?</b> Ne kadar sıkılıyordu benliğinden ve sıkıldığında kimlere, nasıl taşınabiliyordu? <b><br/><br/><br/><font size="3">Erkekler tuvaletine buyurun...</font></b><font size="3"> <br/></font><br/>Kitabında, bütün bu soruları deşiyor ve mutlak karşılıklar yerine ihtimallerle cevaplıyor Schenkar. <br/><br/>İhtimallere ulaşmak için de çok kapsamlı bir çalışma yapmış... <br/><br/>Highsmith’in Amerika’dan kopup gönüllü bir sürgün hayatı yaşadığı Locarno’daki arşivlere girmiş. Sevgilileri başta olmak üzere, yazarın bedenine ve ruhuna dokunmuş ya da en azından dokunmayı denemiş birçok kadın ve erkekle konuşmuş. En önemlisi de, Highsmith’in <b>“cahiers” </b>adını verdiği hepsi birbirine benzeyen 38 defter dolusu notları <b>(“huzurlu kişisel boşalmalar”) </b>ile günlük tutarcasına başka defterlere yazdıklarını <b>(“bilmediğim bir dilde yaptığım egzersizler”)</b> hatmetmiş. <br/><br/>Sonuçta, edebi katkısı, genellikle sıkıcı ve sığlaştırıcı bir adla “psikolojik polisiye” diye tanımlanan bir <b><i>genre</i></b> ile sınırlanmak istenen oysa bence insan ruhunun iflah olmazlığını, pek az ustanın başarabildiği bir basitlikle anlatabilen bir yazarın mahremine biraz olsun girebilmiş.<b> <br/><br/>O gizli hayatta, “beni en çok ilgilendiren şey, bana rehberlik eden karanlığım” dediği “sapkınlık” haliyle yarı-barışık bir kadın ya da belki bir “yarı-kadın” çıkıyor karşınıza.</b> <br/><br/>Yaşadığı ve bir kısmını romanlarına da yansıttığı lezbiyen aşklarının çetelesini tutan, sevgililerinin grafiklerini çizen, özelliklerini tablolar halinde karşılaştıran bir “sapkın” o. <br/><br/>Bir kadının bedeninde olmak değil ama “tanımlanmış” bir bedende olmak rahatsız ediyor onu. Bir yandan, başkalarının ona “erkek” gibi bakmasını seviyor; öte yandan, bunun bir “adı” olmasından çok sıkılıyor.<b> <br/><br/>“Fransız garsonların cinsiyet kodlarını okumakta insanı rahatsız edecek derecede usta olduğu Paris lokantalarında,”</b> diye yazıyor Schenkar, <b>“Pat’e bazen, erkekler tuvaletini gösteriyorlardı. Pat ise, onu kadınlar tuvaletinin kapısından geri çeviren garsonların, ayaklarının büyüklüğüne, kalçalarının düzlüğüne bakarak böyle yaptığını düşünüyordu. Bir şey düşünmek zorundaydı.”</b><b> <br/><br/><br/><font size="3">Güzel Gölge güzel değilmiş...</font> </b><br/><br/>Schenkar’ın kitabı, bildiğim ilk Patricia Highsmith biyografisi değil. Andrew Wilson’ın orijinali 2003’te yayımlanan ve geçen yıl Ebru Kılıç’ın çevirisiyle Everest Yayınları’ndan çıkan <b><i>Güzel Gölge</i></b>’sinin birçok bölümünü de okumuştum. Ama <b><i>Becerikli Bayan Highsmith</i></b>’de Schenkar’ın anlattığı hikâyeyi daha fazla sevdim. <br/><br/>Kimbilir belki de, Wilson’ın, Patricia Highsmith’in <b><i>genre</i></b> dışı kitaplarını birer edebiyat şaheseri olarak yüceltip Camus ve Dostoyevski’nin eserleriyle kıyaslarken “psikolojik polisiye”lerini küçümsemesini yadırgadığım içindir. Tabii, Highsmith’in ilerleyen yaşlarında “münzevi bir alkolik” olarak yaşadığını anlatırken, Wilson’ın yazardan ve sapkınlıklarından adeta irkilen kalemi de beni irkiltmiş olabilir.<b> <br/><br/>Schenkar öyle yapmıyor... Hayatı ve hikâyeleri için hep aynı kör kuyudan su çeken ve ancak içinde yaşamayı seçtiği koyu karanlık sayesinde yolunu bulabildiğini söyleyen bu kadını hiç yargılamıyor.</b> Şefkatle, anlamaya çalışarak, insanlığa ait hiçbir şeyin yabancımız olmadığını hatırlatarak anlatıyor Patricia Highsmith’i... Ya da Pat’i ya da Tom’u ya da Dickie’yi ya da...</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8870.htm), [web.archive.org (arşiv bağlantısı)](http://web.archive.org/web/20100213090634/http://www.taraf.com.tr:80/makale/8870.htm)
# Büyük birader

*Yasemin Çongar 08.12.2009*

<div class="taraf_structure_2col_1zq">
<div class="margen_n">



 <p>İnsanın kanını donduran acılar vardır. <br/><br/>Hiç beklemediğiniz bir anda, hiç ummadığınız birinin ölüm haberini aldıysanız eğer, bilirsiniz. <br/><br/>Bıçak saplanır bağrınıza ama kanamazsınız kolay kolay; tepki veremezsiniz, ağlayamazsınız. <br/><br/>Acınız, kanınızla birlikte donmuştur adeta... <br/><br/>Ne olduğunu tam kavrayamaz, olduğuna inanamazsınız. <br/><br/>İnançsızlığın isyanı büyürken içinizde sesiniz çıkmaz, konuşamazsınız. <br/><br/>Şok böyle bir şeydir. <br/><br/>Bir de “geliyorum” diyen acılar vardır. <br/><br/>Bilirsiniz. <br/><br/>Eli kulağında bir haberdir; “keşke olmasa” dersiniz, bu haber hiç gelmese... <br/><br/>Ama o haber gelir. <br/><br/>Bıçak saplanır bağrınıza, kan fışkırır. <br/><br/>Acınız öfkenize karıştıkça kızışır, derinleşir. <br/><br/>Ne olduğunu anlamak, büsbütün kanatır sizi. <br/><br/>Olacakları sezdiğinizi ama olmasını engelleyemediğinizi bilmek büsbütün hiddetlendirir. <br/><br/>İsyan böyle bir şeydir. <br/><br/>Dün Tokat Reşadiye’de yedi askerin şehit düşmesine yol açan hain pusunun haberini aldığınızda şaşırdınız mı siz? <br/><br/>Yoksa “eli kulağında” olduğunu içten içe hissettiğiniz bir haber miydi bu? <br/><br/>İyi tanıdığınız bir karanlığı hatırlamadınız mı? <br/><br/>Neye hizmet edeceği gayet aşikâr, yeri ve zamanı gayet manidar olan bu saldırı, sizi de isyan ettirmedi mi; “yeter artık” demediniz mi; “biz bu filmi çok gördük” diye düşünmediniz mi? <br/><br/>Pazar akşamı yazıişlerinde birinci sayfayı hazırlarken, televizyondan Diyarbakır sokaklarındaki taşlı, fişekli, gazlı görüntüleri izliyor ve buna tepkimizi manşete nasıl taşıyacağımızı tartışıyorduk. <br/><br/>Yıldıray Oğur, birimizin başlık önerisine itiraz ederken, “Ama” dedi “şimdi orada bir çocuk ölür...” <br/><br/>Tam o sırada kapı açıldı; Yurt Haberler Müdürü Gürkan Öztekin girdi içeri: “Bir çocuk öldü.” <br/><br/>Kötü bir filmin, ne diyecekleri daha ağızlarını açmadan belli olan acemi aktörleri gibiydik. <br/><br/>“Geliyorum” diyen ölüm, bizi hiç şaşırtmayan ölüm, engelleyemediğimiz için bizi iki misli kanatan ölüm karşısında, öfkemizle baş başa kaldık. <br/><br/>O çocukları sokağa döken PKK’ya ve PKK’nın “Bensiz barış olmaz olsun” bencilliğiyle davranan liderine, o taşların atılmasını önleyemeyen DTP’ye, polisine “kurşun kullanmayın” talimatı vermeyen hükümete, kalabalığa karışıp o genci sırtından vurmuş olmasını ihtimal dışı sayamadığımız “meçhul” kuvvete isyan ettik. <br/><br/>Geliyorum diyen ölümü “buyur” ettikleri için, çocukları umursamadıkları için, bizi şaşırtmadıkları için. <br/><br/>Aynı duygu, aynı isyan dünkü sabah toplantımıza da egemendi. <br/><br/>17 yaşındaki Serap Eser, İstanbul’da dersaneden dönerken molotoflu bir saldırıda alevler içinde kalmış ve dört hafta süren hayat mücadelesini kaybetmişti. <br/><br/>Bir genç kız, PKK’nın pençesinde ölmüştü. <br/><br/>Yirmi beş yıllık savaşı bitirmemek için, açılımın önünü kapatmak için, anaların daha fazla ağlaması için elinden geleni ardına koymayanların istediği olmuştu. <br/><br/>Ve dün akşama doğru, yine Taraf yazıişlerinde yine birinci sayfayı yapmak için biraraya gelip, Güneydoğu’da yaşananlar, Başbakan Erdoğan’ın ABD Başkanı Obama’yla buluşması ve Anayasa Mahkemesi’nin önündeki DTP’yi kapatma davası gibi gelişmeleri ve “barış” çabasına muhtemel etkilerini konuşmaya başlamıştık ki aynı sahneyi yine yaşadık. <br/><br/>Gelmesini hiç istemediğimiz haber geldi. <br/><br/>İki gün önce Kurtuluş Tayiz’le konuşurken, “Bu sokak gösterileri sadece bir başlangıç,” demiştik birbirimize, “ya bir saldırı olur da çok sayıda asker ölürse... PKK ya da başka birileri, bir yerlerde pusu kurar, baskın yaparsa...” <br/><br/>Barışı istemeyenlerin çocukları öldürmeye devam etmesinden korkuyorduk; daha kötüsü, barışı istemeyenlerin çocukları öldürmeye devam edeceğini biliyorduk. <br/><br/>Dün Tokat’tan gelen haberin acısını, öfkeyle kızıştırıp isyana dönüştüren de bu bilgiydi işte. <br/><br/>Birilerinin bu milletin canıyla, bu memleketin istikbaliyle, hep aynı filmi başa sararcasına oynamasına tanıklık etmenin dayanılmaz bir vicdani ağırlığı var... Ve bu ağırlığı hafifletmenin tek yolu, gerçeğin peşine düşmek galiba. <br/><br/>Tokat’taki pusuyu kuranların yakalanmasına ve niçin tam da Erdoğan’ın Obama’yla buluşacağı saatlerde, tam da DTP’yi kapatma davasının karara bağlanmasının arefesinde, tam da açılımın kaderinin çizildiği günlerde, tam da Karadeniz gibi milliyetçi öfkeyi kabartmanın nispeten kolay göründüğü bir bölgede yedi askeri şehit ettiklerinin anlaşılmasına katkı yaparsa belki, bir faydası olabilir isyanımızın... <br/><br/>Yoksa George Orwell’in <i>1984</i>’ünde, Büyük Birader’in gözlerini üzerinden bir an bile ayırmadığı o karanlık ülkenin insanları gibi, “savaş barıştır” sloganının boyunduruğunda yaşamayı sürdürürüz hepimiz. <br/><br/>Hükümet, Tokat saldırısının “faili meçhul” kalmasına izin vermemeli... <br/><br/>Türkiye, Büyük Birader’ini içinden söküp atabilmeli artık. <br/><br/>Yoksa, “geliyorum” diyen ölümlerle her gün biraz daha ölürüz hepimiz.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8913.htm), [web.archive.org (arşiv bağlantısı)](http://web.archive.org/web/20100213100531/http://www.taraf.com.tr:80/makale/8913.htm)
# Tokat’ta ne oldu

*Yasemin Çongar 09.12.2009*

<div class="taraf_structure_2col_1zq">
<div class="margen_n">



 <p>Diyarbakır’ın Bağlar ilçesinde pazar akşamı sırtından vurularak ölen üniversite öğrencisi Aydın Erdem’in katilinin kim olduğunu biliyor musunuz? <br/><br/>Birçok ajans ve televizyon kanalı gibi, <i>Taraf</i>’ın Diyarbakır’daki muhabirleri de, Erdem’in “polis kurşunuyla can verdiğini” bildirmişti. <br/><br/>Ama balistik incelemenin sonucu henüz açıklanmadı. <br/><br/>Ve Erdem’in katili yakalanamadı... Şimdi, bir genci öldürdüğünü bilerek sokaklarda geziyor muhtemelen; belki üniformasını giyip işe gidiyor her gün, belki de gizleniyor. <br/><br/>Velhasıl, Aydın Erdem’i kimin öldürdüğünü bilmiyoruz. <br/><br/>Aydın, ya olayın tanıklarının anlattığının aksine, polis kurşunuyla ölmediyse? Ya PKK vurduysa onu? Ya tetiği, kalabalığın içine sızan başka biri çektiyse? Ya bir özel kuvvet mensubuysa katil? Ya karanlık bir çete hesabına çalışıyorsa? <br/><br/>Bu ihtimallerin içinde, bir yerlerde duruyor gerçek ve biz ona henüz dokunamıyoruz. <br/><br/>Sadece Diyarbakır’daki gösteri değil, gerçeğin acımasız bir çıplaklıkla karşımızda dikildiğini düşündüğümüz bazı olaylar bile, ihtimalleri, şüpheleri, soruları içinde barındırıyor aslında... <br/><br/>İstanbul’da dün toprağa verilen lise son sınıf öğrencisi Serap Eser’in bedenindeki o ölümcül yaraların, dört hafta önce Küçükçekmece’de düzenlenen Molotoflu saldırıda açıldığını biliyoruz. <br/><br/>Ve hemen herkes gibi, bu saldırıyı PKK’nın düzenlediğini düşünüyoruz, yazıyoruz. <br/><br/>Muhtemelen de, gerçek bu... <br/><br/>Saldırıyla ilgili olarak tutuklanan altı gencin “PKK üyesi” olduğu söyleniyor zira. <br/><br/>Ayrıca, Molotoflu eyleme katılanlardan birinin “Öcalan’ın cezaevi koşullarını protesto için yaptık” dediğini yazdı dünkü <i>Habertürk</i> gazetesi. <br/><br/>Ama bu “sırrı çoktan çözülmüş” görünen saldırı bile, biraz durup düşününce, sarahatini kaybedebiliyor. <br/><br/>İlk önce MLKP’nin, daha sonra PKK’nın suçlandığı eylem hakkında, PKK’ya bağlı Apocu Gençlik İnisiyatifi 14 kasımda bir açıklama yapmış, örneğin... Serap Eser’in ağır yaralandığı olayın kendilerine mal edilmesini protesto etmiş; “Biz yapmadık” demiş. <br/><br/>Bu açıklamanın bir anlamı var mı, emin değilim doğrusu. <br/><br/>Çünkü PKK büyük şehirlerin ortasında bu tür eylemler yapıp masum gençleri öldürdü daha önce. Hem de çok yaptılar bunu, çok... <br/><br/>Ama şimdi “Eylemi, Öcalan’ın cezaevi koşullarını protesto için yaptık” dediği bir gazetede yazılan genç, acaba saldırı emrini gerçekten PKK’dan mı aldı, ondan da emin değilim.<i> <br/><br/>Taraf</i>’ın politika editörleri, Öcalan’ın İmralı’daki o çok şikâyet ettiği yeni yerine naklinin 17 kasımda, yani Serap Eser’in ölümüne yol açan saldırıdan en az bir hafta sonra duyurulduğuna dikkat çekiyorlardı dün. <br/><br/>Ve DTP Eşbaşkanı Emine Ayna, “Serap’ın ölümü şüpheli, umarım yeni bir Ergenekon devrede değildir” diyordu. <br/><br/>Şüpheler, ihtimaller, sorular... <br/><br/>Bunların ötesine taşan tek somut gerçek, Serap’ı gencecik yaşında hayattan koparan vahşetin kendisi aslında. <br/><br/>Savaşın mümkün kıldığı bir vahşet bu. <br/><br/>Bir de tabii, yirmi beş yıllık bu savaşta, PKK’nın ellerinin de, devletin ellerinin de kan kırmızı olduğu gerçeği var. <br/><br/>Dahası, “PKK’lı” olan ya da olmayan, “devletten” olan ya da olmayan birilerinin, kimi zaman biri, kimi zaman diğeri hesabına çalışır görünerek akıttığı kan var. <br/><br/>Tam on yedi bin faili meçhul var. <br/><br/>Ve tam on yedi bin cinayetin çözümsüz kaldığı bir savaşın yirmi beşinci yılında, Tokat Reşadiye’de pusuya düşürülen yedi askerin katilleri için “şunlardır” demek hiç de kolay değil. <br/><br/>Nitekim arkadaşımız Burhan Ekinci’ye konuşan AKP Tokat Milletvekili Zeyit Aslan, “Olayı ‘PKK yapmış’ diye geçiştirmeyi doğru bulmuyorum. Bunun, açılımın başarısız olmasından kârlı çıkacak kişilerin provokasyonu olduğuna inanıyorum” diyordu dün... PKK’nın Reşadiye’de böyle bir eylemi yapabilecek istihbarata ve lojistik desteğe sahip olmadığını söylüyordu. <br/><br/>AKP Genel Başkan Yardımcısı Hüseyin Çelik’ten de “provokasyon” şüphesini besleyen bir açıklama geldi: <br/><br/>“O bölge bazı Ergenekon sanıklarının üssüydü. Bu ülkede ne zaman demokrasiye ve barışa yönelik bazı hamleler yapılsa, bir dolu provokasyon eylemi olmuştur. 33 erin şehit edilmesini hatırlayın.” <br/><br/>Ve dün DTP Meclis Grubu’nda, partidaşlarının son dönemdeki sorumsuz açıklamalarını unutturmak istercesine “barış” mesajını öne çıkaran sakin ve sağlam bir konuşma yapan Ahmet Türk de, 33 askere getirdi sözü: <br/><br/>“1993’te Bingöl’de de barışçı sürece son vermek için birileri düğmeye basmıştı. Tıpkı Tokat’taki gibi...” <br/><br/>Şüpheler, ihtimaller, sorular... Ben dün akşam bu yazıyı yazarken, Tokat saldırısıyla ilgili gerçek, bunların arasında bir yerlerde saklanıyordu. <br/><br/>Çoğumuzun saldırıyla ilgili olarak bir tür refleksle suçladığımız PKK ya da TİKKO gibi örgütler sorumluluk üstlenmemişti. <br/><br/>Jandarma İstihbarat’ın Reşadiye bölgesindeki eylemle ilgili önceki ve sonraki bilgilerinin neler olduğundan haberdar değildik henüz. <br/><br/>Bildiğimiz tek şey saldırının zamanlamasının, yerinin, şeklinin manidar olduğuydu. <br/><br/>Bir de, gencecik yedi insanın canını alan vahşet aşikârdı... O vahşetin, süren savaş sayesinde mümkün olduğu ve savaşın sürmesini isteyenler tarafından gerçekleştirildiği aşikârdı. <br/><br/>Kim onlar? <br/><br/>Bu sorunun cevabı, bence açılımın kaderini de belirleyecek. <br/><br/>Hükümet, bu cevabı, şüphelere, ihtimallere, sorulara yer bırakmayacak bir netlikte verip Tokat saldırısını kimin, niye ve nasıl yaptığını ortaya çıkarabilirse, gerçeğe dokunacağız... <br/><br/>Ve barışa doğru dev bir adım olacak bu.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8936.htm), [web.archive.org (arşiv bağlantısı)](http://web.archive.org/web/20100216030322/http://www.taraf.com.tr:80/makale/8936.htm)
# Kapatılmamalı, yeniden kurulmalı

*Yasemin Çongar 10.12.2009*

<div class="taraf_structure_2col_1zq">
<div class="margen_n">



 <p>Bazen bir cümle irkiltir bizi. Ağır gelir bazı kelimeler... Onları işitmek de, tekrarlamak da istemeyiz. <br/><br/>Bu irkilmenin, bu rahatsızlığın birçok nedeni olabilir, tabii. Çoğu zaman, üzerinde durmayız bu nedenlerin. Oysa o cümleden, o kelimelerden çekindiğimizi hissettiğimizde, bir an durup düşünsek; o cümlenin, o kelimelerin bize verdiği rahatsızlığı biraz deşsek, doğrularla karşılaşma ihtimalimiz de vardır. <br/><br/>Zira bazen, gerçeğin kendisidir irkiltici olan... Bazen bir gerçeği içten içe bilsek ya da hissetsek bile, o gerçeğin kelimelerin kuvvetine kavuşmasını istemeyiz. <br/><br/>Bazı gerçekleri işitmek, onları telaffuz etmek gerçeğin bilgisinden bile daha ağır gelir bize. <br/><br/>E. M. Cioran’ın bana bu hissi veren bir cümlesi var. <b>“En büyük zalimler kafası kesilmemiş mazlumlar arasından çıkar”</b> diyor Cioran ve ben bu cümleyi her okuduğumda ürperiyorum. <br/><br/>Cioran’ın, mazlumların “kafasının kesilmesini” ima ettiğini düşünmek değil beni ürperten... Romen kökenli Fransız filozofun bunu savunmadığını biliyorum. <br/><br/>Ürperiyorum, çünkü mazlumun zalime dönüşmesinin aslında ne kadar kolay olabileceğinin bu kadar çıplak bir şekilde ifade edilmesine alışık değilim pek. Ürperiyorum, çünkü zulmün en ağırını yaşamış, katliamı görmüş ve katledilmekten, “kafasının kesilmesinden” şans eseri kurtulmuş bir mazlumun, bir süre sonra başkalarına zulmetmeye, başkalarını katletmeye, başkalarının kafasını kesmeye yönelmesinin insanlık durumunun en acımasız ve en acınası hallerinden biri olduğunu düşünüyorum. <br/><br/>Ve galiba bu yüzden de, Cioran’ın cümlesini elimden geldiğince uzak tutmaya çalışıyorum zihnimden. Ama her zaman mümkün olmuyor bu. <br/><br/>Etyen Mahçupyan’ın dün bizim gazetede yayımlanan yazısı da mazlumla zalim arasındaki o yakın ilişkiyi hatırlattı bana. Ermeni diasporasının, yani zulümlerin en kötüsüne maruz kaldığı için “diaspora” olarak yaşamaya zorlanmış bir grubun hak taleplerini anlatıyordu Etyen... Soykırımda akrabalarını yitiren, soykırımla yurtlarından edilen bir mazlumlar topluluğunun, kendi mağduriyetleriyle ilgili taleplerinin bile her zaman makul ve her zaman meşru olmayabildiğini çok net bir dille yazıyordu:<b> <br/><br/>“Diaspora’nın adalete ‘hakkı’ olduğunu kimse reddedemez. Ancak madalyonun bir de içe dönük yüzü var... Mağduriyet haklı olarak bir ‘hak talebi’ yaratır, ama bu ‘hak talebini’ seslendiren ve eyleme dönüştüren her siyaset kendiliğinden meşru olur mu? Siyasetin meşruiyeti, talep ettiği ve hedeflediği ile kendi tutumu arasında bir tutarlılık gerektirmez mi?.. Ermeni diasporası adalete layıktır, ancak Ermeni diasporasının siyaseti adalete layık değil...”</b> <br/><br/>Etyen Mahçupyan, sözü Ermeni diasporasında bırakmamıştı ama. Aynı mağduriyet-meşruiyet ilişkisini Kürtler için de kurmak mümkün bu ülkede. Etyen de, bunu yapmıştı:<b> <br/><br/>“Adalet ve barış istediğini söyleyen insanlar, bu adaleti anlamsız, barışı ise imkânsız kılan bir siyasetin parçası olmaktalar. Bu durumdan hareketle Kürtlerin taleplerini ve haklarını görmezden gelmek mümkün ve meşru olmasa da, Kürt siyasetinin bizzat Kürtlerin özgürleşmesi ve huzuru önünde engel olduğunu vurgulamak gerekiyor. Kısaca söylersek, Kürtler adalet ve barışa sonuna kadar layıklar... Ama bu Kürt siyaseti ne adalete ne de barışa layık.”</b> <br/><br/>Doğrusu, bu son cümledeki hükmü Etyen’le aynı netlikte, aynı kesinlikte veremiyorum ben. Ama şunu düşünüyorum: <br/><br/>Kürt siyaseti bu ülkede, mazlumların zalime de dönüşebildiği durumlara gözlerini kapamakta ısrar ettiği için... <br/><br/>Kürtlerin mağduriyeti üzerinden geliştirdiği siyasi talepleri öne sürebileceği meşru zemine ısrarla sahip çıkmadığı için... <br/><br/>Demokratik açılımın birtakım “siyasi simgeler” yerine, “somut haklar” üzerinden genişletilmesini talep etmeyi anlamlı bulmazken, “açılım bitti” naralarıyla ortalıkta dolaşmayı anlamlı bulabildiği için... bu ülkede adaleti, eşitliği ve barışı hayata geçirme konusunda etkisiz kalmıştır. <br/><br/>Daha açık söylersem, Demokratik Toplum Partisi 2007 seçimleri sonrasında Meclis’te grup kurarak, ardından yerel seçimlerle Kürt nüfusun önemli bir bölümünün teveccühünü bir kez daha kazanarak elde ettiği meşru siyaset zeminini büyük ölçüde heba etmiştir. <br/><br/>Bugün Türkiye’deki Kürtlerin süren mağduriyetinde, DTP’nin kendisini PKK’nın dar söylemiyle sınırlı tutmasının, DTP dışı Kürt siyasetinin ise “PKK’ya rağmen” siyasetin sınırlarını genişletmek için gerekli kararlılığı yeterince gösterememesinin payı var bence. <br/><br/>Gencecik insanların hayatına kast eden zalim bir Kürde karşı sesini yeterince çıkarmayan her mazlum Kürdün de, bu savaşın, bu zulmün sürüp gitmesinde payı var. <br/><br/>Şimdi devlet, meşru siyaset zeminini Kürtlerin geniş bir kesiminin altından çekip çekmemeye karar verecek. İronik olan şu ki, her ne kadar her zaman iyi kullanılamasa da, barış çabasının üzerinde yükselebileceği yegâne zemin yine “meşru siyaset”tir. Eğer bu zemin, Kürtlerin altından çekilirse, eğer DTP kapatılırsa, bu savaşı, bu zulmü bitirmek için uğraşanların işi daha da zorlaşacak. <br/><br/>Umarım, Anayasa Mahkemesi’nde sağduyu galebe çalar ve DTP kapatılmaz. Umarım, Kürt siyasetinde sağduyu galebe çalar; kapatılmaktan kurtulan DTP kendisini yeni baştan kurup yeni bir siyaset diliyle taze bir başlangıç yapmayı dener. Ve umarım, Selahattin Demirtaş’ın dün “Dokuz kardeşimiz öldü” diyerek Diyarbakır’daki, Küçükçekmece’deki, Reşadiye’deki zulme tek nefeste karşı çıkmasındaki gibi barışçı ve adil bir dil olur bu.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8954.htm), [web.archive.org (arşiv bağlantısı)](http://web.archive.org/web/20100201155021/http://www.taraf.com.tr:80/makale/8954.htm)
# Kürtlerin isyanı

*Yasemin Çongar 11.12.2009*

<div class="taraf_structure_2col_1zq">
<div class="margen_n">



 <p>Bazen bir sağanak gibi boşalır okurun tepkisi. Dün de öyle oldu. DTP’nin kapatılmayacağını uman ama açık kalması durumunda yeni bir siyaset diliyle yeniden kurulması gerektiğini savunan yazıma, özellikle Kürtlerden çok tepki geldi. <br/><br/>Mazlumun zalime dönüşmesinin kolaylığından söz etmiştim o yazımda; <b>“gencecik insanların hayatına kast eden zalim bir Kürde karşı sesini yeterince çıkarmayan her mazlum Kürdün de, bu savaşın, bu zulmün sürüp gitmesinde payı var”</b> demiştim. <br/><br/>Bu cümle çok kızdırmıştı bazı Kürt okurları... Bazıları, Küçükçekmece’de 17 yaşındaki Serap Eser’i, Reşadiye’de yedi askeri öldürenin PKK olabileceği ihtimali üzerinde durmamı bile bir “önyargı” sayıyordu. Bir okur, sırf bu ihtimali öne çıkarıp bunun bir “zulüm”, bu eylemleri yapan Kürtlerin de “mazlum değil zalim” olduğunu ima ettiğim için, <b>“Kürt düşmanı nasıl olur? Cevap: Çongar”</b> diye yazmıştı elektronik posta mesajının “konu” satırına. <br/><br/>İmzası bende saklı bir başka okur ise aynen şöyle diyordu:<b> <br/><br/>“Merhaba, yazınızı okudum. Üzüldüm, hiç siz bir PKK’liyle birebir konuştunuz mu merak ediyorum ya da hiç PKK’lilerin içine gittiniz mi? Çok önyargılısınız. Serap’ın ölümü kesinlikle provokasyondu ve kesinlikle bunu PKK yapmamıştır. Askerlerin ölümü de aynı şekilde. Mavi Çarşı olayı, seneler sonra ortaya çıktı ki derin devlet yapmış. Derin devletin gözünü kırpmadan Sivas Madımak Oteli’nde 30’dan fazla insanı nasıl yaktığını hepimiz biliyoruz. Siz unutmuş olmalısınız ki en ufak bir şeyi PKK’ye mal edebiliyorsunuz. Neden? Türkiye’nin en güvenilir gazetesi, en gerçekçi gazetesi diye ün salmış bir gazete ve bir gazetecisiniz. Nasıl böyle gerçekleri gözardı edebiliyorsunuz? Önyargılı olmayın ve size tavsiyem en kısa sürede barış gruplarından biriyle röportaj yapın ve PKK’yi yakından tanıyıp öyle yazı yazın. Yazıktır, ayıptır, günahtır heval.” </b><br/><br/>Bu mesajlara toplu bir cevap vermek değil amacım. İşin garibi, yaptıkları ithamları haksız bulsam da, Kürt okurların tepkisi sevindirdi beni. Çünkü bu tepki mesajlarının çoğu, büyük olasılıkla hakları için dağa çıkmış akrabaları, arkadaşları olan PKK yandaşlarından geliyordu. Ve en öfkeli mesajlarda bile, Küçükçekmece’deki ya da Reşadiye’deki saldırıları savunan tek bir satır yoktu. PKK yandaşı okurlar, “Hayır, yanılıyorsunuz PKK bu eylemleri yapmış olamaz” diyorlardı daha ziyade. Türkiye’de demokratik açılım başlatılmaya, barış umudu yeşertilmeye çalışılırken, açılıma ve barışa kurşun sıkmak, AKP’nin açılım çabasını yetersiz ve hatta samimiyetsiz bulan Kürt okurlarca bile tasvip edilmiyordu.<b> <br/><br/>Onlardan gelen mesajları okurken, “Kürt sorununun nedeni değil, sonucu” olan PKK’nın, bu dönemde bu tür saldırılar yaparak, belki de ilk kez bu kadar açık biçimde “sorunun sürmesinin nedeni” olmaya doğru, “çözümsüzlüğün müsebbibi” olmaya doğru ilerlediğini düşündüm. </b>PKK yandaşı okurların içten içe isyan ettiği şey de buydu galiba. Barışa pusu kuran, akan kanın durmasını önleyen, Kürtlerin haklarının genişlemesini zora sokan bir örgüte sahip çıkmanın güçlüğünü hissediyor, PKK’nın böyle bir örgüt olmadığına inanmak istiyorlardı. <br/><br/>Dün elektronik posta kutumda bu terennümlerle gezinirken, PKK’nın Reşadiye’deki hain saldırıyı üstlendiği haberi geldi. <br/><br/>“PKK bu eylemleri yapmış olamaz” diyen Kürt okurlar şimdi ne diyecekti? Ya DTP’li siyasetçiler? Dağlardaki ve şehirlerdeki Kürt gençleri arasında nasıl yankılanacaktı bu açıklama? <b>Bu ülkede savaşın sürmesini, ordunun siyasetin içinde kalmasını, demokratikleşmenin gecikmesini ve Kürtlerin “eşit vatandaş” olmamasını isteyenlerden başka hiç kimsenin işine yaramayacak böyle bir saldırının sorumluluğunu üstlenen PKK, barışı, sivilleşmeyi, demokrasiyi ve eşitliği isteyen Kürtlerde nasıl bir tepki yaratacaktı?</b> <br/><br/>İlk işaretler bana umut verdi. Diyarbakır Baro Başkanı Emin Aktar, PKK’nın açıklaması ardından, <b>“Bu eylem barışı değil, acıları çoğaltıyor”</b> dedi örneğin. Türkiye İnsan Hakları Vakfı Başkanı Sezgin Tanrıkulu, <b>“Kürt sorununda silahlı yöntemin sonlandırılması görüşümüzün ne kadar haklı olduğu ortaya çıktı”</b> derken, Diyarbakır Ticaret Odası Başkanı Galip Ensarioğlu da gayet net konuştu: <b>“Bu eylem Kürt sorununun çözümüne ve demokratikleşmeye zarar vermiştir. Kim yaparsa yapsın kınıyoruz.”</b> <br/><br/>Şırnak’tan, Van’dan, Batman’dan gelen tepkiler de benzerdi. PKK’ya sempatisi olan sivil toplum örgütleri bile, Reşadiye saldırısına öfkelenmişti. <br/><br/>Kapatılması istemiyle açılan dava Anayasa Mahkemesi’nde karara bağlanmayı bekleyen Demokratik Toplum Partisi de bu kez doğru tepki verdi. <br/><br/>İlk andan itibaren Reşadiye eylemiyle arasına mesafe koyan, bu eylemi PKK’nın yapmamış olabileceğini düşünen ve “33 asker olayı”nı hatırlatarak provokasyon ihtimalini öne çıkaran DTP’nin Eşbaşkanı Ahmet Türk, <b>“Eylem nereden gelirse gelsin katılmıyoruz, kınıyoruz”</b> deyip ekledi: <b>“Çok üzgünüm.”</b> <br/><br/>Türk’ün gerçekten de “çok üzgün” olduğuna inanıyorum. Keza, daha bir gün önce, Reşadiye’de öldürülen askerlere “Kardeşlerimizi kaybettik” diye sahip çıkan DTP Grubaşkanvekili Selahattin Demirtaş’ın da, eylemi PKK’nın üstlenmesiyle kahrolduğunu düşünüyorum. PKK açıklaması üzerine, <b>“Yaşam hakkı kutsaldır. Kim tarafından yapılırsa yapılsın, bu eylem savunulamaz dedik. Bu tavrımız, hangi örgütün üstlendiğine göre değişmez”</b> dedi Demirtaş. <br/><br/>Şimdi mesele, DTP’ye oy veren, birçoğunun akrabası PKK için dağa çıkmış olan Kürtlerin de seslerini, bu tepkilere katıp katmayacaklarında... Reşadiye saldırısını PKK’nın yapmış olabileceğini ima ettiğim için beni “önyargılı” olmakla suçlayan Kürt okurların, PKK’nın saldırıyı üstlenmesi sonrasında, ne yapacaklarında mesele. <br/><br/>Üzüleceklerini, öfkeleneceklerini, isyan edeceklerini biliyorum. Ama bu isyanı bastırıp bastırmayacaklarını bilmiyorum. <br/><br/>Mazlum Kürtler, gencecik insanların hayatına kast eden zalim Kürtlere karşı seslerini yükseltecekler mi? <br/><br/>Umarım bu kez yaparlar bunu. Çünkü o zaman, bir kırılma olur. Çünkü o zaman, barışa uzanan yolun üzerindeki en büyük barikatlardan biri kırılır bu ülkede. <br/><br/>Buna ihtiyacımız var.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8975.htm), [web.archive.org (arşiv bağlantısı)](http://web.archive.org/web/20091216211726/http://taraf.com.tr:80/makale/8975.htm)
# Birbirlerine kelimelerle dokundular

*Yasemin Çongar 12.12.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Sevgilisinden gelen elektronik postayı, karısı ya da diğer sevgilileri görmesin diye alelacele silen adamlarla, internetteki fotoğrafını beğenip yazışmaya başladığı bir erkekle bilgisayar başında basılınca, kocası ya da sevgilisi tarafından bıçaklanan kadınların “yarı-açık” dünyasında, zarfla mazruf arasındaki o çok özel gerilimin nasıl bir anlamı olabilir? <br/><br/>Elektronik iletişim sayesinde, meyilleşip çetleşip es-em-es’leşerek sürdürdüğümüz bu postmodern mahpus hayatında, sabırsızlıkla beklenen, heyecanla okunan, özenle istiflenip ömür boyu saklanan; harfleri, yazanın hisleriyle titremiş, sayfalarına okuyanın nefesi sinmiş “ıslak imzalı” mektupların yeri var mı? <br/><br/>En son, bundan on ay kadar önce, mürekkebiyle, kâğıdıyla gerçek bir mektup yazdım ben. <br/><br/>Gerçek bir mektubu, en son kaç yıl önce aldığımı hatırlamıyorum. <br/><br/>Uzunca bir süredir, doymak bilmez bir iştahla, eski zamanlara, başka hayatlara ait yazışmaları okuyor olmam galiba biraz da bu yüzden... <br/><br/>İçimdeki, adını koyamadığım bu eksiklik hissinin, neye ve niçin duyduğumu tam bilemediğim bu özlemin nesnesi, mektuplarla ilerleyen bir ilişkinin o çok özel mesafesi ve mahremiyeti belki de. <br/><br/>Elimdeki kitap, böyle bir ilişkiyi anlatıyor. <br/><br/>Mekânı mektuplar olan bir ilişki bu; çok tutkulu, çok samimi, çok mesafeli bir ilişki.<b> <br/><br/><br/><font size="3">Şiirlerim nefes alıyor mu</font></b> <br/><br/>Kadın, çocuk ve deli... Kadın sadece beyazlar giyen bir münzevi... Kadın, bir şair. Erkek, cesur ve devrimci... Erkek, Petrark’ın sonelerini İngilizceye kazandıran bir çevirmen, köleliğin kaldırılması için mücadele eden bir edebiyat eleştirmeni... Erkek, bir rahip. <br/><br/>1862’de, kadın yazıyor ilk mektubu... Henüz otuz bir yaşında. <br/><br/>Yirmi dört yıl boyunca, aralıksız bir mektuplaşma başlıyor böylece; 1886’da, kadın elli beş yaşında ölünceye dek sürüyor. <br/><br/>Yirmi dört yıl boyunca, sadece birkaç kez görüşüyorlar. <br/><br/>Yirmi dört yıl boyunca, sadece kelimeleriyle dokunuyorlar birbirlerine. <br/><br/>Kadın, adamın “orman cücesi, büyük aşkı, ilham perisi, varlık nedeni” oluyor. <br/><br/>Adam ise kadının ilk okuru, tek kılavuzu, yenilmez kudreti...<b> <br/><br/>İlk mektubunda, dört şiirini gönderdiği adama “Nefes alıyor mu mısralarım” diye soran kadın, adamın cevabında, yeniliğin coşkusuyla geleneğin tutukluğunu birarada bulacak, adamın tavsiyesi üzerine şiirlerini yayımlamayı “memnuniyetle” ertelerken, bir yandan da, adamın verdiği cesaretle, “rütbesi yalınayak” bir şair olarak inatla sürdürecektir yazmayı.</b> <br/><br/>Bu olağanüstü şiirler, ancak ölümünden sonra, adamın girişimiyle yayımlanacak ve bu sayede, edebiyat dünyası “küçük dev kadın”ına kavuşacaktır. <br/><br/>Evet, Emily Dickinson’dan söz ediyorum. <br/><br/>Evet, Thomas Higginson’dan söz ediyorum.<b> <br/><br/><br/><font size="3">İyi ki ona yakın yaşamıyorum</font></b> <br/><br/>Brenda <b><i>Wineapple’ın Alfred A. Knopf yayınevinden çıkan White Heat: The Friendship of Emily Dickinson and Thomas Wentworth Higginson</i></b> (Beyaz Isı: Emily Dickinson ile Thomas Wentworth Higginson’ın Dostluğu) adlı kitabı, birbirinden çok farklı ve çok uzak iki insanın mektuplarla birbirine bağlanmasının hikâyesi... <br/><br/>Emily, şiirlerini Thomas okusun diye yazıyor; Thomas’ın sokaklara taşan siyasi kavgası, enerjisini evine kapanan Emily’nin mısralarından alıyor. <br/><br/>Kötürüm ve soğuk bir kadınla aşksız bir evlilik yapan Thomas, karısına sadık olduğu için değil sadece, Emily gibi bir “deli” ile birlikte olmaktan korktuğu için de mektuplara hapsediyor aralarındaki ilişkiyi. <br/><br/>Nitekim, yıllar sonra karısı ölünce, Wineapple’ın deyişiyle “pastel” renkli genç bir kızla evleniyor Thomas... <br/><br/>Emily ise, dönemin ünlü muhafazakâr hâkimi Otis Lord’la birlikte oluyor. <br/><br/>Thomas da Emily de üzülüyor buna ama ikisi de başka türlüsünün mümkün olmadığını biliyor.<b> <br/><br/>Sekiz yıl sadece mektuplaşarak birbirlerinin sırdaşı olduktan sonra, ilk kez buluştuklarında, Emily iki beyaz zambak veriyor Thomas’a; uzun uzun susuyor, neden sonra “Çok korkuyorum, affet beni” diyebiliyor sadece.</b> <br/><br/>Ayrıldıklarında, Emily’nin “otuz sekiz yaşında ama çocuk gibi konuşup çocuk gibi yürüyen bir kadın” olduğunu yazıyor Thomas. <br/><br/>“Beni tam anlamıyla bitirdi, bütün sinirlerim boşaldı” diyor, “iyi ki ona yakın yaşamıyorum.” <br/><br/>Emily ise yine bir mektupta, belki de yazdığı en güzel aşk şiiriyle anlatıyor aynı duyguyu:<b> <br/><br/>Ben Seninle yaşayamam <br/>Bu, Hayat olurdu <br/>Ve Hayat oradadır <br/>Arkasındadır Rafın... <br/><br/>.... <br/><br/>Öyleyse ayrı ayrı buluşmalıyız <br/>Sen orada-ben-burada <br/>Sadece Kapı aralık kalmalı <br/>Böyledir Okyanuslar...</b> <br/><br/>Brenda Wineapple’a göre, kelimelerin birbirine bağladığı iki okyanus onlar: <br/><br/>“Mektuplarında sevişiyorlardı. Emily’nin şiirleri, Thomas’ın denemeleriydi onlara birlikte soluk alıp verdiren. Kelimeler Emily için her şeydi. Thomas içinse, hemen hemen her şey.”<b> <br/><br/><br/><font size="4">ÂLEMİN RAFLARINDAN SEÇMECE</font> <br/><br/><font size="3">FRANSA</font> <br/><br/>Marc Levy, <i>La premiere nuit</i>, Robert Laffont.</b> <br/><br/>Türkiye’de de kısa zamanda popüler olan kırk sekiz yaşındaki Fransız romancı Marc Levy’nin <b><i>Le premier jour</i></b> (İlk Gün) adlı romanını aylar önce bu sütunda kısaca tanıtmıştım. Haziranda piyasaya çıkan ve şu ana kadar 500 bin adet satan <b><i>Le premier jour</i></b> Paris kitapçılarının “en çok satanlar” raflarından henüz inmemişken, Levy’nin bu hafta basılan son kitabı da, ilk dört gün içinde, 50 bin adet satarak yeni bir rekora doğru ilerlemeye başladı. Kitabın adı <b><i>La premiere nuit</i></b> (İlk Gece) ve adından da tahmin edebileceğiniz gibi, bu bir “devam” romanı. Levy’nin, okurlarına <b><i>Le premier jour</i></b>’da tanıştırdığı astrofizikçi kahramanı Adrien ile arkeolog sevgilisinin maceraları, bu kez Ural Dağları’nın kuzeyindeki buzullardan Etyopya’nın yüksek platolarına uzanıyor. “En büyük macera aşktır” diyor Levy, “ve macera tehlikeli bir şeydir.” <b><br/><br/><br/><font size="3">İSPANYA</font> <br/><br/>Angel Gabilondo, <i>Contigo</i>, Aguilar.</b> <br/><br/>Barcelona’da ekim sonunda piyasaya çıkan <b><i>Contigo</i></b> (Seninle)’da postmodern insanlık durumuna ilişkin terennümler var. Angel Gabilondo İspanya’nın tanınmış metafizik düşünürlerinden ve akademisyenlerinden biri; aynı zamanda, şu sıralarda ülkenin eğitim bakanı. <br/><br/>Gabilondo, <b><i>El Pais</i></b> gazetesinde <b><i>Contigo</i></b>’yu anlatırken “Hepimiz süpercanlılar gibi yaşıyoruz” diyor, “oysa biraz hayata inmeliyiz.” Hayata inme çağrısı, Cesare Pavese’nin “Bütün günahların kökeninde hırs denilen o aşağılık hal vardır” sözünü hatırlatan bir tür “sakinleşip kendine dönme” daveti bence. <b><i>Contigo</i></b>, bu davete icabet etmemizi kolaylaştırmak için kelimelerin keşfine çıkıyor; hatırlamak, unutmak, yalnızlık, sessizlik ve beraberlik kavramları üzerine düşünüyor. Biraz da, yine Pavese’nin “Hayatın zenginliği, hatırladığımız anlarda değil, unuttuklarımızda gizlidir” sözünü duyunca içi acıyanlarımıza sesleniyor: “Yaşamaya devam etmemizi, yaşadıklarımızı unutabilmemize de borçluyuz.”</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8997.htm), [web.archive.org (arşiv bağlantısı)](http://web.archive.org/web/20091219151016/http://taraf.com.tr:80/makale/8997.htm)
# Türkiye Kürtlerindir

*Yasemin Çongar 15.12.2009*

<div class="taraf_structure_2col_1zq">
<div class="margen_n">



 <p>PKK’nın akıl ve vicdan yoksunu Reşadiye saldırısı, Türkiye’deki Kürtlerin eşitlik mücadelesinde bir kırılma noktası olabilirdi... <br/><br/>Hâlâ da olabilir ama yaklaşık iki milyon Kürdün oyuyla Meclis’e giren Demokratik Toplum Partisi’ni, Reşadiye saldırısından dört gün sonra “oybirliği” ile kapatan devletin, bu kırılmayı bir hayli zorlaştırdığı da kesin.<b> <br/><br/>Çarenin, Kürtlerin meşru siyaset kanallarını kapatmakta değil aksine çoğaltmakta olduğu aşikârken; barışa giden yol, Kürt gençlerini dağdan indirip meşru siyasete çekmekten, silahla değil sözle hak aramaya ikna etmekten geçerken, Meclis’te grup kurmayı başarmış bir Kürt partisinin siyaset dışına itilmesi, belki “yasaya uygun” bir karardı ama buna cevaz veren “yasa”nın akla, vicdana, Türkiye’nin gerçeklerine ve ihtiyaçlarına uygun düştüğünü söylemek çok zor.</b> <br/><br/>Yine de, gerek Reşadiye saldırısından gerekse DTP’nin kapatılmasından sonra, Kürt siyasetçilerinden ve sivil toplum önderlerinden gelen tepkilerin bir kısmı bence ziyadesiyle ümit verici. <br/><br/>Reşadiye saldırısının, bazı DTP’lilerin yanı sıra bazı PKK’lıların da “aklına, vicdanına aykırı” düştüğünü, bu çevreden gelen tepkilerden bizzat biliyorum. <br/><br/>Örgütün böyle bir eylemi, böyle bir zaman ve yerde gerçekleştirmesinin, bu ülkede eşitlik mücadelesi veren, barışı isteyen ve siyaset yapmakta ısrarlı Kürtlere ne büyük bir zarar verdiğini, onların işini nasıl da zorlaştırdığını en iyi Kürtler anlıyor zira. <br/><br/>Onlardan bazıları PKK’yı doğrudan eleştirdi; bazıları ise eylemin “karanlık” olduğunu, PKK üstlense bile “işin içinde başka bir iş olduğunu” söyleyerek sorguladılar Reşadiye saldırısını. <br/><br/>Bence, DTP’nin kapatılmasının kısa vadedeki en olumsuz sonuçlarından biri, işte bu sorgulamayı, bu kırılmayı zorlaştırması...<b> <br/><br/>Buna karşın, Reşadiye saldırısına da DTP’nin kapatılmasına da tepki duyan kesimde, bu yaşananlardan, “Madem siyaset kanallarını kapatıyorlar, öyleyse dağa gitmeye, savaşmaya devam” sonucunu çıkarmayan, tam tersine, Meclis’in dışında bile olsa siyasetin içinde kalmak ve şiddeti reddetmek konusunda ısrarlı olunması gerektiğini savunan Kürtler çoğunlukta.</b> <br/><br/>İşte o Kürtler, örgütün Reşadiye saldırısını üstlenmesi üzerine attığımız “PKK iki halkın da düşmanı” manşeti ile DTP’nin kapatılmasına tepki veren “Türkiye’yi Ankara’da böldüler” manşetinin, aynı aklın, aynı vicdanın sesi olduğunu; iki manşetin de aslında aynı şeyi söylediğini gayet iyi kavrayabiliyorlar.<i> <br/><br/>Taraf</i>’ı ekranda göstererek “Türk gazetelerini satın almayın” çağrısı yapan <i>Roj TV</i>’nin tutumunu, akıllarında ve vicdanlarında sorgulayıp bu çağrıya uymayan da o Kürtler zaten.<b> <br/><br/>Onlar, <i>Taraf</i>’ın başından beri Türk milliyetçiliğine de, Kürt milliyetçiliğine de karşı çıkan bir gazete olduğunu; Türklerle Kürtlerin gerçek anlamda ve her ortamda eşit olacağı bir ülke istediğini; “Türkiye Türklerindir” demediğini, demeyeceğini, zira bu gazeteyi çıkaranların “Bu memleket ne kadar Türklerin ise, en az o kadar da Kürtlerin” diye düşündüğünü kavrıyorlar.</b> <br/><br/>Ama burada anlatmak istediğim asıl mesele <i>Taraf</i>’la ilgili değil... <br/><br/>Asıl mesele, Türkiye’de yayımlanan bir gazetenin ya da Türkiye’de siyaset yapan bir siyasi partinin, kendisini “Türklük” ya da “Kürtlük” sınırlarına hapsetmeden var olmayı deneyebilmesi meselesi.<i> <br/><br/>Taraf</i>, en az Türkler kadar Kürt okurlara da satmayı başından beri hedeflediği ve bu hedefe de ulaştığı için bugün diğer bütün “Türk” gazetelerinden de, “Kürt” gazetelerinden de ayrılıyor. <br/><br/>Ve DTP’li arkadaşlarımız gücenmesinler ama, <b>AKP de hem Türklerden hem Kürtlerden oy alabildiği, bu ülkedeki her üç Kürt seçmenden ikisinin oyunu kazandığı için, eksik de olsa, yavaş da olsa “Kürt açılımı” diye kolları sıvayabilen, bunun için siyasi risk alabilen yegâne parti bugün.</b> <br/><br/>Esasen, Reşadiye saldırısı ve DTP’nin kapatılması ardından, her iki darbeyle biraz daha sıkıştıklarını hisseden Kürt siyasetçilerin ve sivil toplum önderlerinin yapması gereken ve, ilk işaretlerden anladığım kadarıyla, içten içe yapmaya başladıkları muhasebe de bu. <br/><br/>Milletvekilliği düşürülüp beş yıl siyaset yasağı alan Aysel Tuğluk’un, bu karardan sonra söylediği, <b>“Hepimiz belki yeniden düşünüp barışa ve demokrasiye dair sorumluluklarımızı hatırlamalıyız. Nerelerde yanlışlar yapıldı ve nerelerde eksiklikler var? Herkes bunu düşünmeli. Çünkü şuna inanıyorum ki ya birlikte kazanırız ya birlikte kaybederiz. Üçüncü bir yol yok”</b> sözünü ben bu açıdan olumlu bir işaret sayıyorum. <br/><br/>Aynı şekilde, Kürt siyasetinin en makul, en barışçı seslerinden Ahmet Türk’ün dün bir yandan sine-i millet kararını açıklarken, diğer yandan Ankara’ya “Kürt açılımını yeniden gözden geçirin, biz umudumuzu koruyoruz” diye seslenmesini de önemsiyorum. <br/><br/>Şimdi Meclis’ten istifa eden DTP’liler kadar, DTP dışında ve PKK’ya rağmen siyaset yapma arayışında olan Kürtler açısından da karar zamanı... <b>Reşadiye saldırısının “savunulamaz”, DTP’nin kapatılmasının “yanlış” ve Türkiye’nin, “Türklerin olduğu kadar Kürtlerin de memleketi” olduğunu düşünen her Kürt, bu üç fikri buluşturacak bir siyaseti kurmak için çalışmaya başlamalı.</b> <br/><br/>Onlara, kapatılan HEP’in eski genel başkanı Feridun Yazar’ın şu sözleri rehberlik edebilir belki: <b><br/><br/>“DTP’nin kapatılması sonrası Kürtlerin önünde iki yol var. Ya bir Türkiye partisi oluşturacaklar ya da marjinal, milliyetçi bir parti...”</b> <br/><br/>İlk yolu seçen Kürtlerin sayısı ne kadar çok, sesleri ne kadar gür olursa, bu ülkede eşitliğin, adaletin ve barışın kurulmasının da o kadar kolay, o kadar yakın olacağına inanıyorum.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9038.htm), [web.archive.org (arşiv bağlantısı)](http://web.archive.org/web/20091219151031/http://taraf.com.tr:80/makale/9038.htm)
# Türkiye Kürtlerindir

*Yasemin Çongar 15.12.2009*

<div class="taraf_structure_2col_1zq">
<div class="margen_n">



 <p>PKK’nın akıl ve vicdan yoksunu Reşadiye saldırısı, Türkiye’deki Kürtlerin eşitlik mücadelesinde bir kırılma noktası olabilirdi... <br/><br/>Hâlâ da olabilir ama yaklaşık iki milyon Kürdün oyuyla Meclis’e giren Demokratik Toplum Partisi’ni, Reşadiye saldırısından dört gün sonra “oybirliği” ile kapatan devletin, bu kırılmayı bir hayli zorlaştırdığı da kesin.<b> <br/><br/>Çarenin, Kürtlerin meşru siyaset kanallarını kapatmakta değil aksine çoğaltmakta olduğu aşikârken; barışa giden yol, Kürt gençlerini dağdan indirip meşru siyasete çekmekten, silahla değil sözle hak aramaya ikna etmekten geçerken, Meclis’te grup kurmayı başarmış bir Kürt partisinin siyaset dışına itilmesi, belki “yasaya uygun” bir karardı ama buna cevaz veren “yasa”nın akla, vicdana, Türkiye’nin gerçeklerine ve ihtiyaçlarına uygun düştüğünü söylemek çok zor.</b> <br/><br/>Yine de, gerek Reşadiye saldırısından gerekse DTP’nin kapatılmasından sonra, Kürt siyasetçilerinden ve sivil toplum önderlerinden gelen tepkilerin bir kısmı bence ziyadesiyle ümit verici. <br/><br/>Reşadiye saldırısının, bazı DTP’lilerin yanı sıra bazı PKK’lıların da “aklına, vicdanına aykırı” düştüğünü, bu çevreden gelen tepkilerden bizzat biliyorum. <br/><br/>Örgütün böyle bir eylemi, böyle bir zaman ve yerde gerçekleştirmesinin, bu ülkede eşitlik mücadelesi veren, barışı isteyen ve siyaset yapmakta ısrarlı Kürtlere ne büyük bir zarar verdiğini, onların işini nasıl da zorlaştırdığını en iyi Kürtler anlıyor zira. <br/><br/>Onlardan bazıları PKK’yı doğrudan eleştirdi; bazıları ise eylemin “karanlık” olduğunu, PKK üstlense bile “işin içinde başka bir iş olduğunu” söyleyerek sorguladılar Reşadiye saldırısını. <br/><br/>Bence, DTP’nin kapatılmasının kısa vadedeki en olumsuz sonuçlarından biri, işte bu sorgulamayı, bu kırılmayı zorlaştırması...<b> <br/><br/>Buna karşın, Reşadiye saldırısına da DTP’nin kapatılmasına da tepki duyan kesimde, bu yaşananlardan, “Madem siyaset kanallarını kapatıyorlar, öyleyse dağa gitmeye, savaşmaya devam” sonucunu çıkarmayan, tam tersine, Meclis’in dışında bile olsa siyasetin içinde kalmak ve şiddeti reddetmek konusunda ısrarlı olunması gerektiğini savunan Kürtler çoğunlukta.</b> <br/><br/>İşte o Kürtler, örgütün Reşadiye saldırısını üstlenmesi üzerine attığımız “PKK iki halkın da düşmanı” manşeti ile DTP’nin kapatılmasına tepki veren “Türkiye’yi Ankara’da böldüler” manşetinin, aynı aklın, aynı vicdanın sesi olduğunu; iki manşetin de aslında aynı şeyi söylediğini gayet iyi kavrayabiliyorlar.<i> <br/><br/>Taraf</i>’ı ekranda göstererek “Türk gazetelerini satın almayın” çağrısı yapan <i>Roj TV</i>’nin tutumunu, akıllarında ve vicdanlarında sorgulayıp bu çağrıya uymayan da o Kürtler zaten.<b> <br/><br/>Onlar, <i>Taraf</i>’ın başından beri Türk milliyetçiliğine de, Kürt milliyetçiliğine de karşı çıkan bir gazete olduğunu; Türklerle Kürtlerin gerçek anlamda ve her ortamda eşit olacağı bir ülke istediğini; “Türkiye Türklerindir” demediğini, demeyeceğini, zira bu gazeteyi çıkaranların “Bu memleket ne kadar Türklerin ise, en az o kadar da Kürtlerin” diye düşündüğünü kavrıyorlar.</b> <br/><br/>Ama burada anlatmak istediğim asıl mesele <i>Taraf</i>’la ilgili değil... <br/><br/>Asıl mesele, Türkiye’de yayımlanan bir gazetenin ya da Türkiye’de siyaset yapan bir siyasi partinin, kendisini “Türklük” ya da “Kürtlük” sınırlarına hapsetmeden var olmayı deneyebilmesi meselesi.<i> <br/><br/>Taraf</i>, en az Türkler kadar Kürt okurlara da satmayı başından beri hedeflediği ve bu hedefe de ulaştığı için bugün diğer bütün “Türk” gazetelerinden de, “Kürt” gazetelerinden de ayrılıyor. <br/><br/>Ve DTP’li arkadaşlarımız gücenmesinler ama, <b>AKP de hem Türklerden hem Kürtlerden oy alabildiği, bu ülkedeki her üç Kürt seçmenden ikisinin oyunu kazandığı için, eksik de olsa, yavaş da olsa “Kürt açılımı” diye kolları sıvayabilen, bunun için siyasi risk alabilen yegâne parti bugün.</b> <br/><br/>Esasen, Reşadiye saldırısı ve DTP’nin kapatılması ardından, her iki darbeyle biraz daha sıkıştıklarını hisseden Kürt siyasetçilerin ve sivil toplum önderlerinin yapması gereken ve, ilk işaretlerden anladığım kadarıyla, içten içe yapmaya başladıkları muhasebe de bu.<br/><br/>Milletvekilliği düşürülüp beş yıl siyaset yasağı alan Aysel Tuğluk’un, bu karardan sonra söylediği, <b>“Hepimiz belki yeniden düşünüp barışa ve demokrasiye dair sorumluluklarımızı hatırlamalıyız. Nerelerde yanlışlar yapıldı ve nerelerde eksiklikler var? Herkes bunu düşünmeli. Çünkü şuna inanıyorum ki ya birlikte kazanırız ya birlikte kaybederiz. Üçüncü bir yol yok”</b> sözünü ben bu açıdan olumlu bir işaret sayıyorum. <br/><br/>Aynı şekilde, Kürt siyasetinin en makul, en barışçı seslerinden Ahmet Türk’ün dün bir yandan sine-i millet kararını açıklarken, diğer yandan Ankara’ya “Kürt açılımını yeniden gözden geçirin, biz umudumuzu koruyoruz” diye seslenmesini de önemsiyorum. <br/><br/>Şimdi Meclis’ten istifa eden DTP’liler kadar, DTP dışında ve PKK’ya rağmen siyaset yapma arayışında olan Kürtler açısından da karar zamanı... <b>Reşadiye saldırısının “savunulamaz”, DTP’nin kapatılmasının “yanlış” ve Türkiye’nin, “Türklerin olduğu kadar Kürtlerin de memleketi” olduğunu düşünen her Kürt, bu üç fikri buluşturacak bir siyaseti kurmak için çalışmaya başlamalı.</b> <br/><br/>Onlara, kapatılan HEP’in eski genel başkanı Feridun Yazar’ın şu sözleri rehberlik edebilir belki: <b><br/><br/>“DTP’nin kapatılması sonrası Kürtlerin önünde iki yol var. Ya bir Türkiye partisi oluşturacaklar ya da marjinal, milliyetçi bir parti...”</b> <br/><br/>İlk yolu seçen Kürtlerin sayısı ne kadar çok, sesleri ne kadar gür olursa, bu ülkede eşitliğin, adaletin ve barışın kurulmasının da o kadar kolay, o kadar yakın olacağına inanıyorum.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9051.htm), [web.archive.org (arşiv bağlantısı)](http://web.archive.org/web/20100303024436/http://taraf.com.tr:80/makale/9051.htm)
# Olağanüstü Hal peşinde

*Yasemin Çongar 16.12.2009*

<div class="taraf_structure_2col_1zq">
<div class="margen_n">



 <p>Askeri çağırıyorlar. <br/><br/>Sokaklara taşan öfkenin amacı bu değil belki ama böyle giderse, işlevi buna dönüşebilir. <br/><br/>Şehir merkezlerinde, taşlı ve Molotof kokteylli, sopalı ve satırlı, kurusıkılı ve Kalaşnikoflu gruplar çatıştığında... <br/><br/>Diyarbakır Bağlar’da, İstanbul Küçükçekmece ve Dolapdere’de ya da dün Muş’un Bulanık ilçesinde olduğu gibi, sokağa çıkmak, kepenk açmak, dersaneye gitmek “tehlikeli” bir işe dönüştüğünde... <br/><br/>Göstericiler parti binalarını, dükkânları, bankaları tahrip etmeye başladığında, araçları ateşe verdiğinde, otobüs duraklarına Molotof kokteyli attığında... <br/><br/>O sırada orada bulunan birileri de göstericilere silah çektiğinde, içlerinden bazılarını vurduğunda, öldürdüğünde... <br/><br/>Ya da yine dün Mardin Kızıltepe’de olduğu gibi, otogarda bir “canlı bomba” yakalandığında ve herkes “ya yakalanmasaydı” diye düşünmeye başladığında... <br/><br/>Günlük hayatın olağan akışı bozuluyor. <br/><br/>Ve tek tek eylemcilerin amacı bu olmasa bile, bir bütün olarak eylemler, “olağan hayatın olağan güvenlik önlemleri altında sürdürülemediği” hükmünün giderek yaygınlaştırılması işlevini görüyor. <br/><br/>PKK’nın ya da PKK içindeki grupların “öncüsü” ya da “aleti” olduğu tehlikeli tırmanış, Batı’yı daha bir tedirgin, Meclis’teki “sıkıyönetim” zihniyetli muhalefeti de daha bir keskin kılarak, Olağanüstü Hal’in Doğu’ya geri dönmesinin zeminini hazırlıyor. <br/><br/>Mümtaz’er Türköne dün <i>Zaman</i>’daki yazısında, “Türkiye’nin yeni bir şiddet sarmalına girme ihtimali yok. Şiddet bütünüyle sona ermeyecek. Ama polis gücünün baş etmekte zorlanacağı yaygın ve örgütlü bir şiddet de olmayacak” diyordu. <br/><br/>Türköne’nin kendisinden gayet emin bir tonda yazdığı bu öngörüsünde haklı çıkacağını umuyorum ama doğrusu, hükümetin medyayı “lokal olayları abartmayın” diye uyarmakla yetinip sokakları seyretmeye devam etmesi halinde, Türköne’nin yanılma ihtimalinin de kuvvetleneceğini düşünüyorum. <br/><br/>Zira sokaklardaki görüntülerin “doğal” bir öfke ve “örgütsüz” bir şiddetle sınırlı kalmamasını isteyenler ve tam da Türköne’nin “olmaz” dediği şey için, yani “polis gücünün baş etmekte zorlanacağı yaygın ve örgütlü bir şiddet” için düğmeye basabilecek olanlar var bu ülkede. <br/><br/>Nitekim yine dünkü <i>Zaman</i>’ın “OHAL’i alttan alta pişiriyorlar” manşeti altında verdiği haberde, Ulusal Stratejik Araştırmalar Kurumu Başkanı Sedat Laçiner de benzer bir tehlikeye işaret ederek “sokaklarda, PKK’yı aşan işlerin olduğunu” söylüyordu: <br/><br/>“Alttan alta olağanüstü hal, hatta sıkıyönetim pişiriliyor. Danıştay, muhtıra, ıslak imza ile başarılamayan iç savaş, bu eylemlerle çıkarılmaya çalışılıyor. Görünürde PKK, hedefte Türkiye var.” <br/><br/>Ürpertici ve başka bir ülkede, başka bir ortamda söylenmiş olsa “kışkırtıcı” diyeceğim sözler bunlar. <br/><br/>Ama kan dökerek kaos yaratmaya dönük 2009 tarihli Kafes Eylem Planı’yla ilgili olarak on bir subayın tutuklandığı bir ülkede yaşıyoruz... <br/><br/>Yakın geçmişinde, barışın taşlarını döşemeye başlama yönündeki istisnasız bütün somut girişimlerinin önü, beklenmedik ve şaibeli şiddet olaylarıyla kesilmiş bir ülkede yaşıyoruz... <br/><br/>Parlamentosundaki iki muhalefet partisinin barışın yolunu açacak demokratik açılımlara direndiği, barış yanlılarını “ihanet” ile suçlamaktan ve “dağa çıkmak” ile tehdit etmekten utanmadığı bir ülke burası... <br/><br/>Şiddetin sultasının ve dilinin dışına çıkmakta, bu dile PKK’yı da dönüştürecek bir alternatif üretmekte zaten ziyadesiyle zorlanan Kürt siyasetini, son parti kapatma kararıyla büsbütün köşeye sıkıştırıp şiddetin kucağına iten bir ülke burası... <br/><br/>Ve bu ülkede, bu zamanda, Sedat Laçiner’in yaptığı “Olağanüstü Hal’i pişiriyorlar” uyarısını küçümseyip yabana atma lüksüne sahip değiliz bence. <br/><br/>Hele hükümet hiç değil... <br/><br/>AKP’nin, özellikle de Başbakan Erdoğan’ın sokaklardaki tırmanışı doğru okuması ve CHP lideri Baykal’ın “viraj alın” önerisinin arkasındaki “açılımdan vazgeçin” teklifini elinin tersiyle geri çevirip bir yandan eşitlik, özgürlük ve katılım yönünde Kürt halkının açılıma olan güvenini arttıracak somut önlemleri hızlandırması, diğer yandan da kapatılan DTP’nin üyeleri dahil olmak üzere, Kürt siyasetinin bütün aktörleriyle “şiddet karşıtı” ve “çözüm hedefli” yeni bir diyalog başlatması lazım. <br/><br/>Bu esnada, şiddet sokağa taştığı zaman, polisiye önlemlerin polis şiddetine dönüşmeden etkili kılınması gibi zor bir görev de Emniyet’i bekliyor. <br/><br/>Ve, DTP’nin kapatılması kararının yarattığı öfkeyle Doğu’daki son görüntüler, bunun gerçekleşmesini şu an için “zor” kılsa bile, bence Başbakan’ın başta Diyarbakır olmak üzere bölgeye bir ziyaret planlaması, özellikle de partisi kapatılan Büyükşehir Belediye Başkanı Osman Baydemir’le gidip Diyarbakır’da konuşması gerekli. <br/><br/>Bu öneri, belki bazılarına “zamansız” hatta “tehlikeli” görünebilir. <br/><br/>Ama şunu unutmayalım: <br/><br/>Bu memleketin her köşesine, seksen bir ilin seksen birine de gidebilmekle “haklı” olarak övünen Başbakan Erdoğan’ın, her üç seçmenden ikisinin oyunu almayı başardığı bir bölgeye gidememesi “olağan” bir hal kabul edilemez. <br/><br/>Ve “olağan” olmayan bir halin uzamasına izin verdiğinizde, “olağanüstü hal” isteyenler kazanıyor demektir.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9054.htm), [web.archive.org (arşiv bağlantısı)](http://web.archive.org/web/20100303024441/http://taraf.com.tr:80/makale/9054.htm)
# Der Führer

*Yasemin Çongar 18.12.2009*

<div class="taraf_structure_2col_1zq">
<div class="margen_n">



 <p>Führer, malum, Hitler’le özdeşleşmiş bir unvandır; onun için de kirlenmiştir, “saf” anlamını büyük ölçüde yitirmiştir, bugün artık, Nazi Almanyası’na ilişkin özel tarihsel bağlamı dışında pek kullanılmaz. <br/><br/>Aslında, “der Führer” Almancadaki kelime anlamı itibariyle, “yol gösterici” ya da “rehber” demektir ve mutlak bir itaatten bağımsız olarak düşünülebildiğinde, özünde “müspet” bile sayılabilecek bir liderlik özelliğine işaret eder. <br/><br/>Dün Genelkurmay Başkanı’nın konuşmasını dinlerken, aklıma “der Führer” kelimesi geldi. <br/><br/>Çünkü <b>Orgeneral İlker Başbuğ, soyadıyla müsemma sayılabilecek görev tanımını şaşırmış, yani “ordu komutanlığı”nın sınırlarını aşıp “toplum komutanlığı”na girişmiş bir halde konuşuyordu.</b> <br/><br/>Siyasetçilere, akademisyenlere, gazetecilere ve savcılara ne yapıp ne yapamayacaklarını söylüyordu; bu ülkenin yakın geçmişinde karanlık kalmış olayların açığa çıkması için uğraşan herkesi suçluyor; nerede durmamız, nereye gitmemiz, nereye hiç dokunmamamız gerektiğini cümlemize emrediyordu. <br/><br/>Başbuğ, kendisinin “askerlerin komutanı” olduğunu unutmuş, adeta bu ülkedeki siyasetçilerin, akademisyenlerin, gazetecilerin, savcıların komutanıymış, sanki sivillerin lideri, yol göstericisi, rehberiymiş gibi konuşuyordu.<b> <br/><br/>Sırtındaki kamuflaj üniforması Başbuğ’a yakışmıştı ama söyledikleri o üniformayla uyuşmuyor, bir generale yakışmıyor, ona “führer”i çağrıştıran faşizan bir hava veriyordu</b>. <br/><br/>Esasen, adına “demokrasi” denen rejimlerde, sırtında üniforma, emrinde ağır silahlar ve yüz binlerce asker olan bir generalin mutlak itaati gerektiren komuta yetkisi, askeriyenin sınırları dışına taşmaz... <br/><br/>Demokrasilerde bir generalin, müspet bir lider, saygın bir rehber olabilmesi, bu sınırlara riayetine bağlıdır. <br/><br/>Zira bu sınırları aşıp sivilleri hedef alan her söz ve tavır özünde asimetriktir; sırtına üniforma geçirmiş, arkasında silah ve asker olan bir şahsın, siyasi ifadelerden ve sivil hayata müdahaleden kaçınması gereği, o şahsın ifade ve müdahalelerinin asimetrik bir kuvvetle donanmış olmasındandır. <br/><br/>Maalesef, Başbuğ dünkü konuşmasıyla, bu demokratik sınırları tanımaya niyeti olmadığını bir kez daha ortaya koydu...<b> <br/><br/>Başbuğ’un, daha önce yaptığı gibi, yine sivillere “doğru yer”i gösterme cüretinde bulunan konuşmasında, şirazesi çıkmış suçlamalarla gayrıhukuki buyrukların yanı sıra kunt ve tehlikeli bir sembolizm de vardı</b>. <br/><br/>General, “şirazesi çıkmış suçlamalar” babında, TSK’nın asli işini yaparkenki ihmallerini ve hiç işi olmayan alanlara müdahalesini eleştirenleri karaladı, “önyargılı” ve “yalancı” ilan etti; bu eleştirileri yapanların “milletini sevmediğini” söyledi. <br/><br/>Başbuğ’un “gayrıhukuki buyruklar”ının hedefi ise gazeteciler, akademisyenler, siyasetçiler ve savcılardı. <br/><br/>PKK’nın Reşadiye saldırısı ile yeniden gündeme gelen “33 asker olayının” araştırılmasına, soruşturulmasına öfkelendiği anlaşılan General, “Terör olaylarını TSK ile ilişkilendirmeyi, PKK destekçileri yapabilir. Ancak böyle ilişkilendirmeleri, bu amaca yönelik imalı konuşmaları siyasiler, akademisyenler ve medya mensupları yapamaz” buyurdu. <br/><br/>Yetmedi; “Adli makamların ihbar mektuplarına ve gizli tanıkların ifadelerine karşı daha dikkat etmeleri gerekir, bu gibi durumlarda Türk Silahlı Kuvvetleri ile bilgi teatisi ve işbirliğinde bulunulmalıdır, aksi durumlarda kurumlar arası çatışmalara neden olunur” sözüyle Ergenekon’u, İrticayla Mücadele Eylem Planı’nı, Kafes Planı’nı soruşturan savcılara salvo savurdu. <b><br/><br/>Savcılarla işbirliği yapmakla görevli olan sanki kendisi değildi; sanki “kâğıt parçası” ve “boru” ifadelerini bizzat ondan işitmemiştik; sanki bu toplum Şemdinli’de ne olduğunu bilmiyordu; sanki Ergenekon sanığı komutana yapılan manidar ziyareti unutmuştuk...</b> <br/><br/>Başbuğ, unuttuğumuzu sanmış olmalı ki dünkü sözel muhtırası için seçtiği yerin sembolizmini de “belki anlamayız” diye gözümüze sokma ihtiyacı hissetti; “Asimetrik psikolojik harekât konusuna Oruç Reis Firkateyni’nde değinmemin özel bir anlamı vardır. Herhalde herkes, açıkça ne demek istediğimi anlamaktadır” sözüyle Deniz Kuvvetleri’ndeki “cunta” tutuklularına bir selam gönderdi. <br/><br/>Paşa’nın selamını alan alır, buyruklarına uyan uyar ama... <br/><br/>Kusura bakmasın; biz buradan kendisine “heil” diyemeyeceğiz.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9093.htm), [web.archive.org (arşiv bağlantısı)](http://web.archive.org/web/20100303002847/http://taraf.com.tr:80/makale/9093.htm)
# Birer mahpushane olarak dil ve kimlik

*Yasemin Çongar 19.12.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Bir kâğıt parçası... Ferdinand de Saussure’ün, doksan üç yıl önce yazdığı <b><i>Cours de linguistique generale</i></b> (Genel Dilbilim Kursları) kitabında, dil ile düşünce arasındaki ilişkiyi anlatmak için seçtiği metafordur bu. Dili bir kâğıt parçasına benzetir Saussure. Ön yüzü düşüncedir o kâğıdın, arka yüzü ses... Bir yüzünü kesmeden diğer yüzünü kesemezsiniz. Düşünceden sesi, sesten düşünceyi ayıramazsınız. <br/><br/>Amerika’nın önde gelen post-modernistlerinden Frederic Jameson, bu yıl otuz beş yaşına basan ve Rus biçimciliği ile yapısalcılık üzerine artık klasikleşmiş bir eleştiri muamelesi gören <b><i>The Prison-House of Language</i></b> (Dilin Mahpushanesi) kitabında, Saussure’ün metaforundan yola çıkar ve o kâğıt parçasının hangi yüzüne baktığımızın, bizi sadece apayrı birer felsefi yaklaşımla değil, aynı zamanda apayrı birer disiplinle başbaşa bırakacağını hatırlatır. “<b>Anlam mı, dil mi</b>”; Jameson’ın bu soruyla bize sunduğu iki seçenek arasında bir tercih yaptığımız anda, gönüllü mahpusluğumuz da başlar bir bakıma. <br/><br/>Bu tercih ve bu soru üzerine düşünmeyi seviyorum ben; dilin ve kimliğin özgürleştirici olduğu kadar, kısıtlayıcı da olduğunu hatırlamayı ve tercihlerden kaçabildiğim kadar kaçmayı seviyorum.<b> <br/><br/><br/><font size="3">Bin yıllık metinleri okuyabilmek</font></b> <br/><br/>Gelin görün ki, anadilde eğitim hakkı için yıllarca kanamış bir ülkede, herkesin anasından “Türk” doğmadığı gerçeğini anlayıp kabullenmenin dahi devrim mahiyeti kazandığı bir zihniyetin içine doğunca insan, dilin ve kimliğin tanınması, saygı görmesi, özgür ve eşit olması mücadelesi ister istemez mutlaklaşıyor. Böyle bir mücadelenin ortasında, dilin ve kimliğin birer mahpushane de sayılabileceği üzerine terennüm etmek zamansız, hatta izansız belki. Belki de... <br/><br/>Abdelfettah Kilito, belki de tam tersi olabileceğini düşündürdü bana. Faslı romancı ve estetikçi Kilito, gerek <b><i>L’auteur et ses doubles </i></b>(Yazar ve İkizleri) kitabı, gerekse Sorbonne ve Princeton gibi üniversitelerde verdiği dersler sayesinde Batı’da tanınan bir Arap entelektüeli. <br/><br/>Kilito’nun İngilizceye yeni çevrilen <b><i>Thou Shalt Not Speak My Language </i></b>(Dilimi Konuşmayacaksın) kitabı, Arap dünyası ile Batı, özelde de Arapça ile Batı dillerinin ilişkisi ya da ilişkisizliği üzerine bir anlatı. Ama bu küçücük kitabı, benim yaptığım gibi, düşünce ve ses, anlam ve dil, edebiyat ve çeviri arasındaki med-ceziri anlamaya çalışarak okumak da mümkün. <br/><br/>Modern dillerin çoğunun bugünkü haliyle yazılmasının geçmişi en fazla 600 yıllıkken, yazılı Arapça çok daha kadim ve daha az değişime uğramış bir dil. Bugünün Arap gençlerinin, örneğin <b><i>Kur’an-ı Kerim</i></b>’i okuyup anlayabilmek için özel bir eğitimden geçmesi gerekmiyor, Arapça 1400 yıllık yazılı macerasında cismini ve ruhunu büyük ölçüde koruyabilmiş zira. “<b>İşte bu devamlılık</b>,” diyor Kilito, “<b>günümüz Arap edebiyatçıları için hem muazzam zenginlikte bir miras hem de omuzlanması pek de kolay olmayan bir yük</b>.” Kilito’nun kitabında deştiği asıl zorluk ise Arapçanın kendi içinde değil, Arapça ile Batı dilleri arasında yaşanıyor.<b> <br/><br/><br/><font size="3">Tercüme hesabıyla yazanlar</font></b> <br/><br/>Birleşmiş Milletler’in 2002’de yayımladığı <b><i>Arap Dünyasında Gelişmişlik Raporu</i></b>, 11 Eylül sonrası siyasi tartışmalara bol malzeme vermiş, Arap ülkelerinin “düşünsel geri kalmışlığı” üzerine tezleri beslemişti. Bu tezlere ve onları çevreleyen tuzaklara mesafeli dursa da, söz konusu raporun temel bulgularından birini önemsiyor Kilito. <br/><br/>Rapora göre, diğer dillerden Arapçaya her yıl sadece 330 kitap tercüme ediliyor; 800’lü yılların başında yaşayan Halife Me’mun döneminden beri Arapçaya çevrilen toplam eser sayısı ise yüz bini aşmıyor. Kilito’ya göre, anlamak ve düşünmek için Arapçadan başka dili olmayanları yalnızlaştıran, yoksullaştıran bir durum bu. <br/><br/>Ama Faslı yazar aynanın öteki tarafına da geçiyor ve oradan gördüğü manzarayı biraz farklı yorumluyor. İş, Arapça eserlerin Batı dillerine tercümesine gelince, bir teslimiyet seziliyor Kilito’nun yazdıklarında ve giderek, tercüme etme uğraşına ve tercüme edilme hevesine karşı genel bir güvensizliğe dönüşüyor bu teslimiyet. <br/><br/>Nitekim, Basra doğumlu Arap yazar ve filozof El-Cahız’ın tercüme karşıtı görüşlerine geniş yer veriyor Kilito. Dokuzuncu yüzyılda yaşayan, <b><i>Kitab el-Hayavan</i></b> (Hayvanlar Kitabı) ve <b><i>Kitab el-Buhala</i></b> (Cimriler Kitabı) adlı iki klasik eseri olan El-Cahız’a göre, “felsefe evrensel ve her dilde paylaşılabilen bir şey.” “Buna karşın,” diyor El-Cahız, “<b>edebiyatı tercüme edemezsiniz. Özellikle şiir, doğduğu dile mahkumdur. Onu yabancı bir dilin paralel evreninde var edemezsiniz. Tercümenin yabancılaştırmasına direnir şiir; kendini vermez.</b>” <br/><br/>Kilito, <b><i>Thou Shalt Not Speak My Language</i></b>’de El-Cahız’a hak verirken, iğnesini Arap nesir ve şiirini hakkıyla tercüme edemeyen Batılılara, çuvaldızını ise çağdaş Arap edebiyatçılarına batırıyor: “<b>Kötü tercümeler sayesinde birçok yerinden kırılmış, yağmalanmış, Batı’nın işgaline uğramış bir dil Arapça. Modern çağda bizim yaşadığımız temel değişim ise, okuma ve yazma meşgalesinin artık hep potansiyel tercümeleri akılda tutarak, başka edebiyatlara transfer edilmeyi hesaplayarak yapılmasıdır... Bugün bir Arap şairini ya da romancısını onunla Avrupalı akranları arasında bir bağ kurmadan okuyabilenimiz var mı? Biz Araplar, çok özel bir okuma yöntemi geliştirdik: Arapça bir metni, Avrupa dillerine nasıl uyarlayacağımızı düşünerek okuyoruz.</b>” <br/><br/>Tabii, Kilito’ya göre çok daha vahim olan şey, bugünün Arap şair ve romancılarının, her an “bunun İngilizcesi nasıl olur” hesabını yaparak yazmaları. Benim bazı Türk yazarlarını da esir aldığına inandığım bu ruh halinin, Arap edebiyatını giderek çölleştirmesinden korkuyor Kilito ve “Arapça bir eseri ancak Batılı bir eserin akranı olarak görebildikleri zaman önemseyen” eleştirmenlere veryansın ediyor.<b><i> <br/><br/>Thou Shalt Not Speak My Language</i></b>’ı okurken kendimi çıkmaz bir sokakta buldum ben. <b>Arap (ya da Türk) bir yazarın “tercümeye uygun” yazmasıyla gelen yavanlaşmayı, “tercümeye uygun” yazmadığı için kendi dilinin dışında okunamayan ya da beğenilmeyen yazarların yalnızlaşmasıyla içiçe hissettim. Ve doğrusu bu mahpusluk hali, biraz bunalttı beni... Sihirli lambamdan bir cin çıkarsa eğer, ondan “dünyanın bütün dillerinde okuyup yazarak özgürleşmeyi” dilemeye karar verdim. Arapça “tercüme” kelimesiyle, “taşlamak” anlamına gelen ve bugün hâlâ uygulanan o korkunç infaz yöntemini anlatan “recm” kelimesinin aynı kökten geldiğini El-Cahız’dan öğrenmiş olmam da bu kararımı kolaylaştırdı.</b> <b><br/><br/><br/><font size="3">Hamiş: Prag’ı sarsan skandal</font></b> <br/><br/>Ama sizden tebessümkâr ayrılmak istiyorum... Bunun için de, son haftalarda Çek Cumhuriyeti’ni sarsan edebiyat skandalıyla bağlayacağım bu yazıyı. <br/><br/>Skandalın merkezindeki kitap <b><i>Blej kun zlutej drak </i></b>(Beyaz At, Altın Ejderha) adını ve <b>Pham Thi Lan</b> imzasını taşıyor. <br/><br/>Lan, 1990’da doğmuş Vietnam kökenli bir Çek vatandaşı ve Çek Cumhuriyeti’nde Vietnamlı olmayı anlatan bu ilk romanıyla, ülkenin en büyük edebiyat ödülünü kazandı. Böylece, on dokuz yaşındaki Lam sadece Prag’da değil, Hanoi’de de yıldızlaştı; romanı çok satıyor, yayınevi kitabın Vietnamcaya ve diğer dillere çevrilmesi için sözleşmeler imzalıyordu. Her şey harikaydı, velhasıl... Derken, Pham Thi Lan diye birinin olmadığı anlaşıldı. <br/><br/>Kitabı, Vietnam kökenli bir genç kadın değil, <b>Jan Çempirek</b> adlı Çek romancı yazmıştı. Ve eğer Prag’da yayımlanan <b><i>Pravo</i></b> gazetesinin edebiyat eleştirmeni, romanın mükemmel dilinden, Çempirek’inkini andıran üslubundan kuşkulanıp, ödül törenine katılmayan Pham Thi Lan’ın peşine düşmese, genç kadının biyografisinin gerçeklerle uyuşmadığını, fotoğraflarınınsa bu iş için kiralanmış bir mankene ait olduğunu keşfetmese, belki de ebediyen sır olarak kalacaktı bu oyun. <br/><br/>Zira Çempirek, Çek toplumunda sayıları yetmiş bine varan Vietnamlı göçmenlerin hayatını, o göçmenlerin de teslim ettiği bir sahicilikle anlatmış, “Çek” kimliğini üzerinden çıkarıp “Vietnam göçmeni” kisvesine girmiş ve gerçek bir Vietnam göçmeni gibi hissedip yazmayı başarmıştı. <br/><br/>Oynadığı oyunun anlaşılmasından sonra, Çempirek’in söyledikleri doğruydu belki de: <br/><br/>“<b>Kimliklerimizin mahpusu olmak zorunda değiliz hiçbirimiz. Edebiyat bizi özgürleştirebilir. Yazarak bin bir kimliğe bürünebilir, bin bir oyun oynayabiliriz.</b>”</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9112.htm), [web.archive.org (arşiv bağlantısı)](http://web.archive.org/web/20100303002856/http://taraf.com.tr:80/makale/9112.htm)
# PKK’daki kırılma

*Yasemin Çongar 22.12.2009*

<div class="taraf_structure_2col_1zq">
<div class="margen_n">



 <p>Savaşa da barışa da, niyetin ve kısmetin değil, çıkarın ve mecburiyetin hükmettiğine inanırım ben. Savaşı sürdürmeye çalışanlar, iktidarını savaşa borçlu olanlardır... Barışı ise en çok, hayatiyeti barışa bağlı olanlar ister. <br/><br/>Yedi askerin öldürüldüğü Reşadiye saldırısı, PKK içinde ve çevresinde bir kırılmaya neden oldu. İktidarını savaşa borçlu olan PKK komutanları, barış umutlarını bir anda karartabilecek bir saldırının emrini vermekte, yedi askerin ölümünü savunmakta beis görmediler. <br/><br/>Örgütün içinde ve çevresinde, savaşın sürmesini istemeyenler de var ama... Kendisi ya da ailesinden birçok kişi PKK mensubu olan, örgüte sempati duyan ve bir yandan da dağdan inişin, eve dönüşün, siyasetin yolunu gözleyenler var. <br/><br/>İşte onlar, ilk andan itibaren sorguladılar Reşadiye pususunu... Bu saldırının, savaşı sürdürmekten, demokratik siyasetin kanallarının açılmasını zorlaştırmaktan başka işe yaramayacağını gördüler ve içten içe, bunu PKK’nın yapmamış olmasını dilediler. Hatta aralarından bazıları, ilk andan itibaren “PKK yapsa da yapmasa da, bu eylem bir provokasyondur” diyebildi. Kısa bir süre sonra da, PKK’nın İmralı’daki liderinin bile Reşadiye saldırısından memnun olmadığı ortaya çıktı. <i><br/><br/>Taraf</i>’ın önceki gün ve dün yayımladığı görüşme notlarında, Abdullah Öcalan’ı bu saldırı konusunda avukatlarına söylediklerini okudunuz. <br/><br/>Öcalan, eylemden haberdar olmadığını ve maksadını anlamadığını vurguluyor, daha da önemlisi doğrudan PKK’nın askerî komutanı olan Duran Kalkan’ı işaret ederek, “<b>Bu Duran ne yapmak istiyor, amacı ne, anlamış değilim... Tokat benim aklımın köşesinden bile geçmezdi</b>” diyordu. <br/><br/>Ancak Öcalan’ın konuşma notları, her hafta olduğu gibi geniş biçimde basına verilirken, Reşadiye konusundaki değerlendirmesi, her ne hikmetse metin dışı bırakılmıştı. Yani PKK içinde birileri, PKK liderinin en son PKK eylemine ilişkin sözlerini sansürlemişti. <br/><br/>Bu durumun örgüt açısından anlamını kavrayabilmek için, Öcalan’ın konumunu doğru okumalıyız. Abdullah Öcalan, evet, on yıldır cezaevinde ama bugün kendisinden “PKK’nın eski, fahri ya da ruhani lideri” diye söz etmek mümkün değil... Abdullah Öcalan, örgüt adına günü birlik kararlar alan, eylemleri bilfiil idare eden kişi olmasa da, hâlâ PKK’nın siyasi-ideolojik lideri, ve örgüt mensubu ya da sempatizanı olan Kürtler üzerinde, başka hiçbir örgüt yöneticisinin sahip olmadığı kadar büyük bir nüfuza sahip. PKK kitlesi, bugün hâlâ Öcalan’a “önderlik/serok” diye hitap ediyor; bugün hâlâ Öcalan’ın iki kelimesiyle sokağa dökülüp, iki kelimesiyle eve dönebiliyor.<b> <br/><br/>İmralı mahkûmunu, bu objektif gücüyle birlikte değerlendirebilen herkes, Öcalan’ın “savaş” ve “barış” arasındaki tercihinin öneminin de farkında. Öcalan’ın niyetinin değil ama çıkarının barıştan yana olması, savaşın devamından medet umamayacak bir konumda bulunması, bu açıdan “barış” isteyen herkes için bir avantaj sayılmalı.</b> <br/><br/>Ben, başından beri, bu farkındalığın devletin belli kesimlerine egemen olduğunu düşünüyorum. Bu nedenle de, Öcalan’la zaman zaman temaslar yapıldığını tahmin ediyorum; özellikle PKK mensuplarının dağdan inip silah bırakmalarının yolunun açılmasında İmralı’nın önemli rol oynayabileceğine ve buna fırsat tanınması gerektiğine inanıyorum; Ankara’da birilerinin de buna inandığını sanıyorum. <br/><br/>Böyle düşündüğüm için de, doğrusu bazen devletin Öcalan’la mevcut kanallarını gereğince kullanmadığı, barışı kolaylaştırıp savaşın yeniden kızışmasını önleme çabasında Öcalan’dan yeterince yararlanmadığı izlenimine kapılıyorum. Eski Milli İstihbarat Teşkilatı Müsteşarı Sönmez Köksal’ın dünkü <i>Milliyet</i>’te Devrim Sevimay’la konuşmasını okurken bu izlenimimi pekiştiren cümlelere rastladım. <br/><br/>PKK’yı dağdan indirmek isteyen devletin “tek kanaldan” yani Milli İstihbarat Teşkilatı kanalından, Öcalan’la görüşebileceğini “MİT Müsteşarı konumu gereği karar verici değildir. O siyasi otoriteye götürecektir yaptığı konuşmayı...” diye ifade eden Köksal, bence Öcalan’a da çok çarpıcı bir mesaj iletiyordu: <br/><br/>“<b>İmralı’nın şunu bilmesi lazım: Eğer koşullarının değişmesini istiyorsa, bunun tek yolu silahlı mücadelenin, terörün sona ermesinden geçiyor. Bunu bütün askerî yetkililer de söylüyor; bu işte esas mesele, ‘Ben silahımı bırakıyorum’ dendiği andır. O andan itibaren her şey görüşülebilir bence.</b>” <br/><br/>Dışişleri’nden sonra MİT’te de en üst düzeyde devlet hizmeti vermiş bir emekli bürokratın bu sözleri, önemli bir işarettir. Sönmez Köksal, “koşullarının değişmesinin, silahların susmasına bağlı” olduğunu hatırlatıyor Öcalan’a; “o andan itibaren her şey görüşülebilir” diyor. <br/><br/>Bana öyle geliyor ki, Öcalan da bu keyfiyetin farkında; savaş sürdükçe kendi koşullarının iyileşmesinin imkânsız olduğunu biliyor. Ve bence, bu yüzden, “barış” Öcalan’ın çıkarına, hatta Öcalan “barışa mecbur.” <br/><br/>Tabii, madalyonun bir de öteki yüzü var. Dağdaki PKK komutanları, iktidarlarını savaşın sürmesine borçlular, çıkarlarını silaha bağlamış durumdalar; bir İskandinav ülkesinde sıradan bir mülteci olmak muhtemelen pek de cazip gelmiyor onlara. <br/><br/>Velhasıl, İmralı ile Kandil arasında, somut bir çıkar çatışması var. Reşadiye tartışması da, bu çatışmanın üzerinde dikkatle durulması gereken bir tezahürü bence...</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9167.htm), [web.archive.org (arşiv bağlantısı)](http://web.archive.org/web/20100303002902/http://taraf.com.tr:80/makale/9167.htm)
# Bu nasıl memleket

*Yasemin Çongar 23.12.2009*

<div class="taraf_structure_2col_1zq">
<div class="margen_n">



 <p>Dünyanın herhangi bir ülkesinde bir hükümet üyesine yönelik suikast iddiası siyaseti sarsar, toplumu dalgalandırır. Güvenlik güçleri ve yargı bu iddianın üzerine gider; eğer söz konusu ülke açık bir rejimle yönetiliyorsa ve demokrasinin kurumları işler haldeyse, güvenlik güçleri ile yargının bu iddiayla ilgili ne yaptığından, soruşturmanın nasıl ilerlediğinden siyasiler de, toplum da haberdar olur. Soruşturmanın gizliliği, hedef seçildiğinden kuşkulanılan hükümet üyesinin güvenliği ve benzeri nedenlerle, kamuoyuyla paylaşılan bilgi kısıtlı tutulabilir belki ama bu keyfiyet de, topluma gerekçeleriyle anlatılır; yetkili ve sorumlu merciler, tercihan tek bir kanaldan, konuyla ilgili düzenli açıklama yaparlar. <br/><br/>Bu açıklamalar, kamuoyunun bilgilenme hakkının yerine getirilmesini sağladığı gibi, şayiaların ve tedirginliğin yayılmasını önleyerek ülkenin güvenlik ve hukuk mekanizmalarına duyulan itimadı pekiştirir... Demokratik bir devletin demokratik refleksleri gelişmiş vatandaşları, kendilerine aktarılan bilgiler ışığında, güvenlik ve hukuk mekanizmaların işleyişinde ideal olmayan bir durum sezerlerse, bunu, sivil toplum, medya ve parlamento aracılığıyla sorgulayabileceklerini de bilirler. <br/><br/>Dün akşam saatlerinde, Başbakan Yardımcısı Bülent Arınç’a suikast iddiasıyla ilgili bir yazı yazmak için masama oturdum. Arınç’a suikast planıyla bağlantılı olarak, bir albayla, özel harekâtçı bir binbaşının gözaltına alınmasının vahametinden söz etmeyi, Hükümet Sözcüsü Cemil Çiçek’in pazartesi akşamı bu konuda söylediklerini hatırlatıp, olayın aydınlatılmasının önemi üzerinde durmayı planlıyordum. <br/><br/>Bir yandan da bütün medya kuruluşları gibi bize de ulaşan bölük pörçük bilgilerin yarattığı toz dumandan söz edecektim. Genelkurmay Başkanlığı’nda görevli İstihkâm Binbaşı İbrahim G. ile Topçu Albay Erkan Y.B’nin, Arınç’ın evinin yakınlarında gözaltına alındıkları sırada, Binbaşı İbrahim G’nin cebinden, Arınç’ın adresi yazılı bir kâğıdı çıkararak yutmaya çalışması üzerine polisle aralarında bir arbede yaşandığı bilgisi doğru muydu örneğin? Bu subayların, Ergenekon sanığı Muzaffer Tekin’le bağlantılı oldukları iddiasını kim, nerede ortaya atmıştı? Subaylar neden Ankara Merkez Komutanlığı’na götürülmüşlerdi? Onları kim sorguluyordu? Ne zaman mahkemeye çıkarılacaklardı? Bu soruların, yetkili merciler tarafından bir an önce yanıtlanması gerektiğini yazacaktım. <br/><br/>O sırada <i>Taraf</i> Ankara Bürosu’ndan yeni bir haber geldi. Arınç’a suikast planına karıştıkları şüphesiyle cumartesi gecesi gözaltına alınan iki muvazzaf subay, bir iddiaya göre, aynı gece Ankara Merkez Komutanlığı’nda ifade vermişler, ardından pazar günü Özel Yetkili Cumhuriyet Savcısı Mustafa Bilgin tarafından serbest bırakılmışlardı. <br/><br/>Bu, yeni bir iddiaydı. Bu, herhangi bir yetkili merciin Türkiye kamuoyuyla resmen paylaşmadığı bir bilgiydi. <br/><br/>Ve bu, eğer doğruysa, Arınç’a suikast iddialarını örten sis perdesini büsbütün kesifleştiren; sadece toplumun değil, siyasilerin de bu konuyla ilgili bilgi eksikliğinin ve muhtemel şüphelerinin tam giderilmediğini düşündüren bir haberdi. <br/><br/>Zira pazartesi günü, Ankara Emniyet Müdürü Orhan Özdemir’le kendisine yönelik suikast ihbarı ve sonrasındaki gözaltı olayını görüşen Başbakan Yardımcısı Arınç’ın ardından Bakanlar Kurulu’nda, Başbakan’a ve kabine arkadaşlarına konuyla ilgili bizzat bilgi verdiğini biliyorduk. Bakanlar Kurulu toplantısı ardından Hükümet Sözcüsü Çiçek, bu bilgilendirmeyi basına teyit etmiş ve aynen şunları söylemişti: <br/><br/>“<b>Bu konu önemlidir ve yargı da zaten olaya el koymuştur. Olayı bütün yönleriyle araştıracak, soruşturacak ve netleştirecek olan yargı makamlarıdır. Suçu kim işliyorsa, yargı onun üzerine gider. Suç işleme noktasında kimsenin bir imtiyazı olamaz. Kendisine Anayasa’nın ve yasaların vermediği bir görevi, onun dışına çıkarak yapmaya çalışmak hukukumuz açısından kabul edilemez. Bu suç teşkil eder. Arzumuz, beklentimiz, bunların ibret-i müessir olacak tarzda bir an evvel sonuçlanıp karara bağlanmasıdır</b>.” <br/><br/>Çiçek’in bu sözlerini, pazartesi akşamı sahip olduğumuz bilgilerle değerlendirdiğimizde, iki subayın Arınç’ın evinin yakınında, muhtemelen keşif yaparken yakalanmasının, hükümet tarafından çok ciddiye alındığı ve yargının duruma el koyduğu sonucunu çıkarmıştık. Hükümet Sözcüsü’nün cümlelerinin mealini, “Muvazzaf subayların da suç işleme imtiyazı yoktur... Bir suikast planında yer almak Anayasa’nın ve yasaların verdiği bir görev olamaz, suç teşkil eder... Bu planda yer alanların ibretlik bir ceza almasını bekliyoruz” şeklinde okumak da pekala mümkündü. <br/><br/>Buna karşın, Çiçek’in açıklamasının hiçbir yerinde, “suikast şüphesiyle gözaltına alınan subayların serbest bırakıldığına” ilişkin bir ipucu yoktu... Çiçek’in cümlelerinde, hükümetin önemsediği, yargının el koyduğu, iki muvazzafın sorgulandığı ve Başbakan Yardımcısı’nın canının söz konusu olduğu bu çok vahim olayın gerektirdiği ciddiyetle sorgulanıp sonuçlandırılacağı beklentisi vardı. O cümlelerde, bu olayın belki de “o kadar ciddi, o kadar vahim” olmadığına ya da söz konusu albayla binbaşının bu olayla hiçbir ilgileri yokken yanlışlıkla gözaltına alındıklarına ilişkin herhangi bir işaret, en ufak bir ima yoktu. <br/><br/>Acaba, Albay Erken Y.B. ile Binbaşı İbrahim G’nin en az yirmi dört saat önce salıverildiği haberi doğru muydu? Doğruysa, Hükümet Sözcüsü bunu biliyor muydu? Biliyorduysa niye söylememişti? Birilerinin canına kast etmek istediğinden şüphelenilen Başbakan Yardımcısı, bu şüphe üzerine gözaltına alınanların serbest kalması konusunda, acaba ne düşünüyordu? <br/><br/>Ve, Genelkurmay’da görevli subayların hükümetin iki numaralı ismini öldürmeyi planladığını akla getiren bir operasyon konusunda toplumun ve siyasilerin karanlıkta bırakıldığı bir ülkede, güvenlik ve hukuk mekanizmalarının gerektiği gibi işlediğine kim, ne kadar itimat edebilirdi?</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9181.htm), [web.archive.org (arşiv bağlantısı)](http://web.archive.org/web/20100303002906/http://taraf.com.tr:80/makale/9181.htm)
# Bilmenizi istemiyorlar

*Yasemin Çongar 25.12.2009*

<div class="taraf_structure_2col_1zq">
<div class="margen_n">



 <p>Türkiye, demokrasiyle yönetilmiyor... <br/><br/>Sivil toplumun katılımı ve seçilmiş parlamentonun eliyle yapılmış bir Anayasa, devlet-toplum ilişkisini belirlemeye başlayıncaya kadar da demokrasiyle yönetilmeyecek. <br/><br/>O güne dek, ancak özürlü bir demokrasiden söz edebileceğiz bu ülkede. <br/><br/>Anayasa ve ona bağlı yasalarla güvenceye alınmayan, aksine sakatlanan, engellenen bir demokrasi ve hukuktan söz edebileceğiz... <br/><br/>Günümüzde bir demokrasiyi “demokrasi” yapan en önemli kıstaslardan biri, devlet aygıtının ne denli şeffaf, dolayısıyla ne denli denetime açık olduğudur. <br/><br/>Demokratik devletlerin “gizlilik zırhı” kalın değildir; “ulusal güvenlik” gerekçesinin dışında, devleti boydan boya kuşatan, kalıcı, delinmez bir zırhtan söz edilemez. <br/><br/>Devletin, bazı bilgileri “ulusal güvenlik” gerekçesiyle potansiyel düşmanlardan, dolayısıyla toplumdan belli bir süre için “gizli” tutma hakkı vardır... <br/><br/>Ama bu hakkın sınırları, demokratikleşmeye koşut olarak sürekli daralır. <br/><br/>Devletin gizlilik zırhı inceldikçe, kamuoyunun bilme hakkının sınırları genişler, şeffaflık ve demokrasi artar. <br/><br/>Avrupa’da, Amerika’da anayasaların ve yasaların değişim macerası, “devlet sırları” ile “toplumun bilgisi” arasındaki ters orantının bilgiden ve toplumdan yana değişmesinin hikâyesidir aynı zamanda. <br/><br/>Doğu Avrupa’nın “Sovyetik” zincirlerini kırıp “özgür” dünyaya katılmasında, kamuoyunun bilme hakkına saygı, en az çok partili demokratik düzen kadar belirleyici olmuştur. <br/><br/>Bugünün Türkiyesi’ne, bu macerayı bilerek bakınca, uzun vadede iyimser olmak için çok nedenimiz var ama mevcut tablo iç karartıcı. <br/><br/>Mesleklerinin gereğini yaparak kamuoyunun bilme hakkından yana çıkan iki gazeteci arkadaşımızın başına gelenler, bu tabloyu dün bize yeniden hatırlattı. <br/><br/>Derin devletin karanlık dehlizlerinde neler döndüğünün ortaya çıkarılması çabasını kararlılıkla sürdüren <i>Star</i> gazetesi Ankara Temsilcisi Şamil Tayyar, bu çabanın en başarılı ürünlerinden biri olan <i>Operasyon Ergenekon</i> adlı kitabı nedeniyle bir yıl sekiz ay hapis cezasına çarptırıldı. <br/><br/>Bu cezanın, bir yıl üç aylık bölümü “gizliliği ihlal” gerekçesine, yani kamuoyunun bilme hakkını, mevcut Anayasa ile dahi çelişecek kadar dar sınırlara mahkûm eden Türk Ceza Kanunu’nun 285’inci maddesine dayandırıldı. <br/><br/>Dahası, suça ve cezaya hükmeden yargıç, Şamil Tayyar’ın söz konusu kitabı “çok düşünerek hazırladığını,” “bilinçli bir şekilde yazdığını” ifade ederek mahkeme salonunu bir “sit-com” sahnesine dönüştüren cümleler sarf etmekten de geri durmadı. <br/><br/>Sayesinde, 2009 sonu Türkiyesi, devletin bulaştığı suçların “gizlilik zırhı” ardında toplumdan gizlenmesini önlemeye çalışarak mesleğine sadakat gösteren bir gazeteciyi “düşünerek” ve “bilinçli şekilde” yazdığı için hapis cezasına çarptırabilen bir hâkimin ülkesi olarak tarihe geçebilir artık... <br/><br/>Esasen, bu hâkimin kararı açıklarken yaptığı konuşma, Şamil Tayyar hakkındaki hükmün “demokrasi” ve “hukuk” kıstasları içinde eleştirilmesini neredeyse fuzuli kılacak türden bir operasyonun bizatihi göstergesi sayılabilir. <br/><br/>Nitekim Tayyar da, mahkûmiyetini yorumlarken “Bir yerlerden düğmeye basıldığı anlaşılıyor” dedi. <br/><br/>Tayyar’a bu sözü söyleten, onun adliyeden ayrıldığı saatlerde, <i>Taraf</i> muhabiri Mehmet Baransu’nun bir başka adliyede, hakkında “tutuklama talebi” ile bekletiliyor oluşuydu. <br/><br/>Baransu, Kafes Planı’nı ortaya çıkardığı, yani bu toplumu, kendi çocuklarının canına kast etmiş bir eylem planından haberdar ettiği için dün savcılığa ifade vermeye çağrılmıştı. <br/><br/>Ve savcının amacının, Baransu’nun “ifadesini dinleyip, gerekirse dava açmaya karar vermek” ile sınırlı olmadığı hemen anlaşıldı. <br/><br/>Arkadaşımız, herhalde “her an yeni bir haber yapabilir” korkusuyla, tutuklanmak üzere mahkemeye sevk edildi. <br/><br/>Hâkimin sağduyusu galebe çalmasa, eşi dokuz aylık hamile olan Baransu dün cezaevine girecek ve belki de ikinci çocuğu, kamuoyunun bilgilenme hakkına hizmet eden bir gazeteciyi haber yazdığı için tutuklayan bir 2010 Türkiyesi’ne açacaktı gözlerini... <br/><br/>Evet, bu ülke özürlü bir demokrasi. <br/><br/>Bu ülkenin sağlam bir demokrasi olmasının önündeki en büyük engellerden biri, “toplumu değil, devleti koruma” mantığıyla yapılmış Anayasa ve yasalar ise, diğeri de “önce adalet” yerine “önce devlet” diyen, birileri düğmeye bastığında gereğini derhal yerine getiren yargıç ve savcılardır. <br/><br/>Onlar, devleti “ulusal güvenlik” ile gerekçelendirilmesi imkânsız olan ve bu toplumun güvenliğine, hayatına, geleceğine dönük tehlikelerin bu toplumdan saklanmasından başka bir işe yaramayan bir gizlilik zırhıyla korumaya çalışıyorlar. <br/><br/>Onlar, devlet içindeki birilerinin karanlık işlerini, suçlarını, yazdığı kaos senaryolarını, yaptığı darbe ve suikast planlarını sizin bilmenizi istemiyorlar. <br/><br/>Bunları bilmeniz için uğraşan gazetecileri, gözdağı verip sindirmeye, susturmaya uğraşıyorlar. <br/><br/>Daha çok uğraşırlar... <br/><br/>Nafile uğraşırlar...</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9203.htm), [web.archive.org (arşiv bağlantısı)](http://web.archive.org/web/20100302231049/http://taraf.com.tr:80/makale/9203.htm)
# Ölmek eğlenceli midir dersiniz

*Yasemin Çongar 26.12.2009*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Aralıklarda ölümü düşünmeye meyyalim. Türkçe adı kadar karanlığını da sevdiğim bu ay, yaşgünü, Noel, yılbaşı nevinden bilumum “ışıklı” kutlamalarla, bana yaşadığımı ve yaşlandığımı hatırlattığından belki de, kafamın içindeki ölüm terennümlerine münasip düşüyor. Hayatı erken bırakıp giden annemi, en son bir aralık sabahı görmüş olmam da sanırım bu terennümleri besliyor. <br/><br/>Ölümü korkuyla, kasvetle, derin derin dertlenip, düşüncesine bile direnerek düşünmek mümkün olduğu gibi, naifçe merak etmek de mümkün, tabii. Dinin ve felsefenin verdiği cevaplarla büsbütün koyulaşan esrarında kaybolmak pahasına, müzmin ve müşkülpesent ‘acaba’larla çevresinde dolaşmak mümkün ölümün. Dolayısıyla, ölümü eğlenerek düşünmek de mümkün. <b><br/><br/>Bizim gazetenin arka sayfasında her gün yer alan “Nasıl ölmek istersiniz” sorusuna, “Uyurken...” cevabını verenlerin yani öldüğünü anlamadan ölmeyi tercih edenlerin çokluğu, ölümün eğlenceli de olabileceği fikrinin, hayat düşkünleri arasında pek rağbet bulmadığını gösterse de, bu ihtimalin, benim gibiler için avutucu bir yanı var.</b> Mesela, uçsuz bucaksız bir savanın bağrında, vücudumu parçalayan aslanların gözlerindeki vahşete bakarak ya da yüksek bir dağın tepesinden kendimi hiç bitmeyecekmiş gibi görünen boşluğa bırakarak ölmeyi tercih edebilirim ben. Hayat boyu “ya ölürsem” diye yapmaktan korktuğum bir şeyi, nihayet cesaret edip yaparken, o “son” anlarımda bir “ilk” heyecanı yaşayarak ölmek fikri, doğrusu “eğlenceli” geliyor bana; hatta “anlamlı.” Yaşgünümde “iyi ki yaşıyorsun” mesajıyla gelen hediyenin “<b>Dying is fun</b>” (Ölmek eğlencelidir) ibaresini taşımasını da, işte bu halimin ödüllendirilmesi sayıyorum.<b> <br/><br/><br/><font size="3">“Cenin halinde bir şaheser”</font></b> <br/><br/>“Ölmek eğlencelidir,” Vladimir Nabokov’un tamamlayamadan öleceğini anladığında yakılmasını vasiyet ettiği, dolayısıyla ölümünden otuz iki yıl sonra birilerinin okuyacağını ve hakkında atıp tutacağını bilse, bu durumu muhtemelen pek de eğlenceli bulmayacağı <b><i>The Original of Laura</i></b> (Laura’nın Aslı) romanının alt başlığı... <br/><br/>Nabokov’un “<b>A novel in fragments</b>” (Fragmanlar halinde bir roman) olarak tanıtılan ama aslında, kısa bir romanın tamamlanmış yarısı ile devamına ilişkin notlardan oluşan bu kitabı, neden “Ölmek eğlencelidir” diye vaftiz ettiğini hiçbir zaman bilemeyeceğiz belki de. Ama şurası kesin ki, yıllar süren bir vicdan muhasebesi ertesinde, okurun keşfetme hakkını, yazarın saklanma hakkından üstün tutarak kitabı yayımlamaya karar veren Dimitri Nabokov’a göre, “cenin halinde bir şaheser” olan <b><i>Laura’nın Aslı</i></b>, romancının bütün kitapları gibi, bir yönüyle de ölümle ilgili. <br/><br/>1899’da St. Petersburg’da doğan ve Ekim Devrimi nedeniyle önce anayurdunu, ardından da anadilini terkedip 1977’de, İngilizce yazan bir Amerikalı yazar olarak ölen Nabokov, daha ziyade, ölüme direnmenin yollarından söz ediyor burada; “<b>gülünç derecede küçük ayakları olan muazzam şişman bir yaratık</b>” diye tanıttığı Philip Wild’la birlikte, bir “kendi kendini yok etme süreci” olan bu hayatta, “bir yaratıcılık unsuru” aratıyor bize; “ölümü defetmenin yolu”nu aratıyor.<b> <br/><br/><br/><font size="3">Lolita’yı yeniden yazmak</font><i> <br/><br/>Laura’nın Aslı</i></b> “ölüm üzerine” bir roman değil ama... Kitap, ölümden ziyade, Nabokov deyince hemen akla gelen bir başka tema olan “tutku” üzerine, özellikle çocuk-kadınlara tutkuyla bağlanan erkekler üzerine bir çeşitleme olarak da okunabilir. <br/><br/>Nabokov, burada hiç ince bulmadığım için ironik de diyemeyeceğim, olsa olsa doğrudanlığı ve kabalığıyla mesaj taşıyan bir nazireye girişiyor üstelik. Başyapıtı <b><i>Lolita</i></b>’nınkine benzer bir hikâyeyi, benzer isimlerle yeniden kurarak oyun içinde oyun oynuyor. <br/><br/>Romandaki Laura, asıl adı Flora olan genç, güzel ve gözü dışarıda bir kadın; şişko Philip Wild’ın, yazarın “diri meme uçları” ile aklımıza kazımaya çalıştığı karısı. Flora’nın Laura’ya dönüşmesi, bir aşk sayesinde gerçekleşiyor. Aşık olup seviştiği bir yazar, beraberliklerinin bitmesinden hemen sonra, <b><i>My Laura</i></b> (Benim Lauram) diye bir roman yazıp Flora’yla ilişkisini anlatıyor. Eleştirmenler tarafından yerden yere vurulan ve, tabii, satış rekorları kıran bir kitap oluyor bu. İşte biz de, o kitabın ham malzemesini okuyoruz Nabokov’un kaleminden.<b> <br/><br/>“Oyun” bu. “Oyun içindeki oyun” ise, Flora ve Laura’nın yanına Dolores’i, yani Nabokov’un bu kitabından yaklaşık kırk yıl önce yazdığı <i>Lolita</i> romanının başkarakterini de katıyor. Laura’nın aslı Flora ise, Flora’nın aslı da Lolita dedirten tesadüflerle ilerliyor roman</b>. <b><i>Lolita</i></b>’da, on dört yaşındaki Dolores Haze’e ölümcül bir tutkuyla bağlanan orta yaşlı Humbert Humbert’in yerini, <b><i>Laura’nın Aslı</i></b>’nda Hubert H. Hubert diye bir “başka” orta yaşlı adam alıyor; on iki yaşındaki Flora’nın peşine düşen Hubert, Lolita’nın Humbert’ının aksine çirkin ve çekilmez bir erkek ama iki adamın arzuları, ya da isterseniz zaafları diyelim, ortak. <br/><br/>Romanda, Flora, on iki yaşından itibaren seksüel bir varlık olarak boy göstermekle kalmıyor, vücudunun kıvrımlarından kiminle nasıl seviştiğine kadar birçok ayrıntıyı grafik tarifleriyle öğrendiğimiz bu genç kadın, kitap boyunca hiç büyümüyor aslında; <b><i>My Laura</i></b>’nın yirmi dört yaşındaki kahramanı olarak da daha çok bir çocuğa benziyor, “roman içindeki roman”ın “iskeleti” bu çocuk-kadının ince kemik yapısıyla belirleniyor.<b> <br/><br/><br/><font size="3">Kozadan çıkacağımız hayali</font></b> <br/><br/>Bir çocuğa âşık olmanın, bir çocukla sevişmenin, bir bedende en çok, o bedenin gençliğini sevmenin de ölümle bir ilişkisi yok mu aslında? Gençliğe olan düşkünlüğümüz, ölümlülüğümüze bir başkaldırı değil mi? <b><i><br/><br/>Laura’nın Aslı</i></b> için tuttuğu notlarda, yok olmanın belki de “kutsal bir öze dönüşmek” olduğunu yazıyor Nabokov; zamanın zulmünden bir kaçış yolu olarak görüyor sanatı ve ölümün bir “son” değil, tıpkı kozasının içinde kelebek olmayı bekleyen bir tırtılınki gibi, yeniden doğuş öncesi bir “ara istasyon” olduğunu düşlüyor. Ama gerçekleşme ihtimali bile, ölümü başlıbaşına “eğlenceli” kılabilecek bu düş, kitaba nüfuz etmiyor tam... Kozadan çıkma hayali, yazarın artık hiçbir zaman romanın bölümlerine dönüşemeyecek olan notlarında kalıyor; kanatlanamayan, kelebek olamayan bir hayal bu; hayal bile değil aslında, bir hayal fragmanı. <br/><br/>Nabokov’un okumamızı istemediği bu kitabı, fiilen “fragmanlar halinde” okumak da mümkün. Zira <b><i>Laura’nın Aslı</i></b>’nın Amerika’daki yayıncısı Penguin Classics, sadece dizilmiş sayfalar sunmakla yetinmemiş okura. Kitap, Nabokov’un üzerlerine kurşunkalemle yazdığı indeks kartlarından oluşuyor aynı zamanda. Yazar, bütün romanları gibi <b><i>Laura’nın Aslı</i></b>’nı da bu şekilde kartlara yazıp daha sonra daktilo ettirmeyi planlamış. Şimdi romanın sayfalarında, toplam 138 indeks kartının tıpkıbasımı var; kartların altında da metnin dizilmiş hali. <br/><br/>Dahası, bu kartların kenarları, okurun kolaylıkla sayfadan çıkarabileceği şekilde basılmış; yani isterseniz kitabı bırakıp, tıpkı Nabokov’un yazarken yaptığı gibi kartları alabiliyorsunuzelinize. Ve eğer yazarın oğlunun sıralamasını beğenmezseniz, dilediğiniz gibi, yeniden karabiliyorsunuz bu kartları... Böylece, akışını değiştirebileceğiniz bir romanınız oluyor; zamanın zulmüne direnmenin yeni yolları açılıyor önünüzde. Eğleniyorsunuz... Nabokov’a rağmen eğlendiğinizi, belki biraz da Nabokov’un ölümüyle eğlendiğinizi hatırlayıp <b><i>Laura’nın Aslı</i></b>’nı utanç içinde bir kenara bırakıncaya dek.<b> <br/><br/><br/><font size="4">ÂLEMİN RAFLARINDAN SEÇMECE</font></b><b> <br/><br/>FRANSA <br/><br/>Jean-Michel Guenassia, <i>Le Club des Incorrigibles Optimistes </i>(İflah Olmaz İyimserler Kulübü), Albin Michel.</b> <br/><br/>Fransa’da yılın en çok konuşulan kitaplarından biri olan ve Liseliler Goncourt Ödülü’nü kazanan <b><i>Le Club des Incorrigibles Optimistes</i></b>, gerek sekiz yüz sayfaya yaklaşan hacmi gerekse bir kuşağın hikâyesini klasik bir üslupla anlatması nedeniyle Fransız edebiyat eleştirmenleri tarafından kısaca “Rus romanı” diye adlandırılıyor. <br/><br/>Kitap, 68 kuşağına mensup ve artık aşklarını, ailelerini, ideallerini, onları onlar yapan her şeyi terk etmiş birkaç arkadaşın rock’n roll, Cezayir Savaşı ve sokak devrimleriyle şekillenmiş gençliklerine döndürüyor okuru ve ergenliğin melankolisini, kazandığı ödüle de bakarsak, ergenlere hitap edebilen bir sahicilikle anlatıyor. <br/><br/>Ben romanı değil ama romanın “gürültüsünü” yani kitap üzerine Jean-Michel Guenassia ile yapılmış söyleşileri ve yayımlanmış eleştirileri okudum. Görebildiğim kadarıyla, yazarın, bugüne dek, hele de Fransızlar tarafından defalarca işlenmiş bir dönemi ele alışındaki tazelik ve samimiyette herkes hemfikir ve bu, benim gibi, hiçbir şeyin hiçbir zaman “anlatılıp bitmediğine,” her hikâyenin yeniden ve her seferinde yeni bir hikâye olarak anlatılabileceğine inananlar için bir tebessüm vesilesi. <b><i><br/><br/>Lire</i></b> dergisinin kendisine yönelttiği “Nasıl yazıyorsunuz” sorusuna, “dolmakalemle, geceleri, şömine karşısında” vs. gibi klasik bir cevap vermek yerine, hiç tereddütsüz, “Her geçen gün biraz daha iyi... Bundan sonra yazacaklarım daha da iyi olacak” deyiveren Guenassia’nın 1950 doğumlu, <b><i>Le Club des Incorrigibles Optimistes</i></b>’in de onun ilk romanı olması ise, demlenirken acılaşmaktan korkan ama bir türlü de kabından taşmayı beceremeyen bütün gizli yazarlara bir davet bence: İflah olmaz iyimserler kulübüne katılın!</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/9227.htm), [web.archive.org (arşiv bağlantısı)](http://web.archive.org/web/20100102082327/http://www.taraf.com.tr:80/makale/9227.htm)
# Türkiye’nin Rüzgâr Gülü

*Yasemin Çongar 29.12.2009*

<div class="taraf_structure_2col_1zq">
<div class="margen_n">



 <p>Görünüş aldatıcı olabiliyor; isimler yanıltabiliyor insanı. Öyle ya, 12 Eylül darbesinde evlerinden derdest edilen siyasetçilerin buradaki Ordu Dil Okulu’nda hapsedildiğini bilmesek, adıyla sevinci ve huzuru iç içe çağrıştıran romantik bir yer bile sayabiliriz Kirazlıdere’yi... Ve Kirazlıdere’den gazete sayfalarına yansıyan görüntülerde, üzerinde “DUR” yazan parlak kırmızı boyalı bir barikatla kesilmiş dik yokuşun iki yanını çevreleyen, kıştan ziyade sonbaharın renklerine sadık o güzelim ağaçlara bakarken, yokuşun başındaki binanın bir “darbe uygulama merkezi” olarak hizmet veriyor olabileceğini unutabiliriz. Resmî adı “Seferberlik Tetkik Kurulu Bölge Başkanlığı” olan bu binanın, evrenin uçsuz bucaksızlığını çağrıştıran o pek komik sıfatla “kozmik” diye tarif edilen “çok gizli” odalarında üç gündür süren aramanın sonucunu öğrenmeyi beklerken, işte böyle resimlerle isimler arasında gidip geliyor aklım. <br/><br/>Zihnimdeki o resimlerden birinde bir rüzgâr gülü var; üfleyince dönen fırıldaklardan değil ama, hani şu, bize okulda çizdirdikleri, hangi rüzgârın hangi yönden estiğini göstererek lodosla kıblenin, poyrazla yıldızın yakınlığını keşfettiren şekilden söz ediyorum.<b> <br/><br/>Rüzgâr gülünün İtalyancası “rosa dei venti”dir... Ve İtalyan çocukları, bir süredir, okullarında sadece “rüzgâr” bahsinde öğrenmiyorlar “rosa dei venti”yi; yurttaşlık tarihi dersinde, bir zamanlar, ordu içinde darbe yapmak için örgütlenmiş çok gizli bir askerî komitenin de böyle adlandırıldığını okuyorlar.</b> <br/><br/>“Rosa dei Venti” İtalyan derin devletinin deşifre edilmesi sürecinde açığa çıkarılan bir birimdi ve bugün bile, “Gladio Operasyonu kapsamında sırrına en az varılmış örgüt” olduğu söylenebilir. Yine de, gazeteci Sandro Neri’nin İtalya’da 2008’de yayımlanan <b><i>Segreti di Stato</i></b> (Devlet Sırrı) adlı kitabı sayesinde, Rüzgâr Gülü’nün üzerindeki sis perdesi bir nebze inceldi. Neri, “İtalya’nın ve Rüzgâr Gülü’nün Sırlarının Bekçisi General Amos Spiazzi Gerçeği” alt başlığını taşıyan kitabında, Spiazzi ile yaptığı kapsamlı söyleşiye yer veriyor; yani Rüzgâr Gülü’nü “bir bilen”e anlattırıyor. <br/><br/>Önce Spiazzi’nin kim olduğunu hatırlayalım. Kararlı bir anti-komünist, “Il Duce” sempatizanı bir faşist olmanın yanı sıra İtalyan Kara Kuvvetleri’nin kuvvetli subaylarından biriydi bu adam ve İtalya’da “Golpe Borghese” ya da “Tora Tora Operasyonu“ olarak bilinen akim kalmış darbe girişiminde görev almıştı. 1970’in aralık ayında, İtalya’nın o günkü cumhurbaşkanı Giuseppe Saragat’ı kaçırmak, Emniyet Genel Müdürü Angelo Vicari’yi öldürmek, kritik bakanlıkları işgal edip RAI televizyonuna el koymak ve Komünist Partisi’nin güçlü olduğu işçi kasabası Sesto San Giovanni’yi kuşatmak için plan yapan ekiptendi yani... <br/><br/>Ancak darbe, başlamasından kısa süre sonra General Borghese’nin emriyle durduruldu ve Spiazzi tutuklandı. Daha sonra, darbenin neden durdurulduğunu, “Hıristiyan Demokrat hükümet planı haber almıştı ve darbeci ekibi ordudan temizleyecekti” diye anlatan Spiazzi, darbe girişiminde niye yer aldığını da şöyle açıkladı:<b> <br/><br/>“Savcı beni ısrarla sorguluyordu. Benim ihtilalci olduğumu ya da Anayasa’yı çiğnediğimi düşündüğünü anlıyordum. Oysa bence bu bir ulusal güvenlik meselesiydi. Ben ve üstlerim, bu savcı ile aynı sistemin parçasıydık. Ama savcıya bazı şeyleri açıklamam mümkün olabilir miydi? Hayır; askerî gizlilik buna izin vermiyordu.”</b> <br/><br/>Spiazzi’yi sorgulayan savcı, “Gladio” adı henüz bilinmezken ve bizim daha ziyade Savcı Felice Casson’la özdeşleştirdiğimiz temizlik operasyonunun başlamasına yıllar varken, İtalyan derin devletine el atan Giovanni Tamburino idi. <b>Tamburino, Tora Tora Operasyonu’nu soruştururken İtalya’daki Savunma İstihbarat Teşkilatı (SID) içinde bir “gizli ordu” olduğuna ilişkin belgelere ulaştı ve 1974’te SID’i yöneten General Vito Miceli’nin tutuklanmasını talep etti. </b><br/><br/>O mahkemede Spiazzi, “ordu içindeki gizli örgütlenme” konusunda bilgi vermek için izin isteyince, Miceli parmağını dudaklarına götürerek “sus” işareti yaptı. Miceli, daha sonra, meşru istihbarat toplama faaliyetinin ötesinde fişleme, takip, suikast ve darbe işleriyle uğraşan bir yeraltı ordusunun varlığını kabul edecek, 1978’de serbest bırakılınca da neo-faşist çizgide siyasete atılacak, Gladio bağlantılı “Propaganda İki” (P2) adlı Mason Locası’nın üyesi olduğu ise sonradan anlaşılacaktı. <br/><br/>P2 gibi, Rüzgâr Gülü de, Gladio’nun içinden çıkmış ve zamanla başkalaşmış bir grup... Rüzgâr Gülü’ne ilişkin bildiklerini, yıllar sonra açıklayan Amos Spiazzi, “Gladio’dan farklı gizli bir teşkilat” olarak anlatıyor bu örgütü. Spiazzi’ye göre, Rüzgâr Gülü’nü Gladio ve P2’den ayıran temel özellik, sadece askerlerden oluşması ve büyük bir silah gücüne sahip olması. <br/><br/>Yine Spiazzi, Rüzgâr Gülü’ne mensup muvazzaf subayların, emeklilikten sonra da örgüt içinde aktif kaldıklarını ve rütbe aldıklarını söylüyor. CIA güdümlü ve NATO şemsiyeli Gladio’nun aksine, ABD’ye ve NATO’ya mesafeli, milliyetçi subayların Rüzgâr Gülü’nde örgütlendiğini anlatan Spiazzi, bu subayların bir yandan normal ordu görevi yürütürken bir yandan da örgüt talimatlarını yerine getirdiklerini vurguluyor.<b> <br/><br/>Spiazzi’nin itiraflarından öğreniyoruz ki Savunma İstihbarat Teşkilatı (SID), Rüzgâr Gülü’nün karargâhıydı ve İtalya’da 1960’ların sonundan 1980’lerin başına dek süren “Anni di Piombo” (Kurşun Yılları) boyunca yaşanan kanlı olaylarda NATO’cu Gladio’dan ziyade, milliyetçi Rüzgâr Gülü’nün parmağı vardı. </b>Bu kanlı olaylar arasında, 1974’te Italicus Treni’nin Roma-Münih seferi sırasında bombalanması ve 1980’de trene binmek için bekleşen ikinci sınıf yolcuların oturduğu salonun havaya uçurulmasıyla 85 kişinin öldüğü, 200 kişinin yaralandığı Bologna Katliamı sayılabilir. Piazzi, kısaca,<b> “Rüzgâr Gülü’nün bu eylemleri, ordu içindeki belli birimleri olağanüstü yetkilerle donatarak rejimi sürdürmek için yaptığına inanıyorum” </b>diyor. <br/><br/>İşte böyle... Dün bu yazıyı yazarken, savcıların Seferberlik Tetkik Kurulu’na el atmasına neden olan suikast iddiasının hedefindeki Başbakan Yardımcısı Bülent Arınç’ın bugünkü manşetimizden okuyacağınız “Aldo Moro” açıklaması geldi ve ben, Arınç’ın Kirazlıdere’ye bakarken Roma’yı hatırlamasına doğrusu hiç şaşırmadım.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9259.htm), [web.archive.org (arşiv bağlantısı)](http://web.archive.org/web/20100103111039/http://taraf.com.tr:80/makale/9259.htm)
# İran’da İkinci Cumhuriyet

*Yasemin Çongar 30.12.2009*

<div class="taraf_structure_2col_1zq">
<div class="margen_n">



 <p>En büyük rakipleri öldü. <br/><br/>Ve en büyük rakipleri şimdi her zamankinden daha güçlü... <br/><br/>İslâm Devrimi’nin muhalif sesi Büyük Ayetullah Hüseyin Ali Montazeri 19 aralıkta sustu. <br/><br/>Ve Montazeri’nin sesi, bugün İran’da her zamankinden daha güçlü çıkıyor...<b> <br/><br/>Yüce Lider Ayetullah Ali Hamaney ile onun kanatları altındaki Cumhurbaşkanı Mahmud Ahmedinejad, Büyük Ayetullah’ın ölümüne sevindilerse de bu uzun sürmedi. <br/><br/>Zira İran’da rejimin “kurucu babalarından” olan, Rehber Humeyni’nin halefi olacakken rejimin demokrasi ve insan hakları ihlallerini eleştirerek muhalif saflara geçen Montazeri’nin 87 yaşında gözlerini yumması, onun eleştirilerini paylaşanları harekete geçirmiş görünüyor.</b> <br/><br/>Uluslararası ajansların geçtiği yeşili bol görüntüler, Tahran’da, Tebriz’de, Isfahan’da, Kum’da yaşananlar hakkında bir fikir verse de, sokak gösterilerine ve rejimin kullandığı şiddete ilişkin haberler arasında, Montazeri’nin ölümünün aslında neyi ateşlediğini bize tam olarak kavratabilecek hikâyeleri bulmak her zaman mümkün değil. <br/><br/>Oysa İranlı muhaliflerin bloglarını ya da twitter yazışmalarını bir ucundan izlemeye başlayınca, sokağa taşan temel duygunun yas, çaresizlik ve öfke değil, aksine yeni bir cesaret, değişimin kaçınılmaz olduğuna inanmaktan kaynaklı taze bir güven olduğunu anlıyorsunuz. <br/><br/>Bu elektronik trafiğin içinde benim en çok dikkatimi çeken hikâyelerden biri, 21 aralıkta yani Büyük Ayetullah’ın ölümünden iki gün sonra, Montazeri’nin evinin yolunu kesmiş Besici milislerinin yanına kadar giden bir kadının herkesin gözü önünde Ayetullah Hamaney’in resmini yırtıp atmasıydı. <br/><br/>Bir diğer çarpıcı olay, ertesi gün Kerman vilayetinde yaşandı; hırsızlık yaptığı iddia edilen iki adam kent meydanında idam edilecekken, protestocular gidip onları darağacından indirdiler. <b><br/><br/>Besicilere kafa tutan kadın dövüleceğini ve gözaltına alınacağını biliyordu, öyle de oldu; Kerman’daki idamlıklar ise yakalandılar ama her iki olay da, İranlıların “rejimin bekçileri” karşısında artan bir cüretle hareket ettiklerinin göstergesiydi. <br/><br/>Bu cüreti “rejim muhalifi” olarak nitelendirmek doğru, “devrim karşıtı” olarak nitelemek ise bence yanlış...</b> <br/><br/>Montazeri’nin evinin önünde Hamaney’in resmini yırtan kadının davranışı, rejimin “İslâmi” niteliğine değil, “baskıcı” niteliğine bir başkaldırı olarak okunabilir ancak. <br/><br/>Esasen, eğitimi ve din adamları hiyerarşisindeki yeri itibarıyla Ayetullah Hamaney’i çok geride bırakan Büyük Ayteullah Montazeri’nin rejime yönelik eleştirileri de, İran’ı daha “ılımlı” bir İslâm Cumhuriyeti, daha demokratik ve özgürlükçü bir rejim yapma hedefinde yoğunlaşıyordu. <br/><br/>Montazeri’nin ölümünün yedinci günü, Aşure Günü’ne rastladı ve o zamandan beri İran’da sokaklar durulmuyor. <br/><br/>Reformcu gösterilere ruhunu veren ana metinlerden biri, Montazeri’nin bu yıl yayınladığı fetva...<b> <br/><br/>İran’da mollaların hükümette görev almasına son verilmesi, din adamlarının seçimle işbaşına gelmiş siyasilere “danışmanlık” yapmak dışında bir yetkisi olmaması gerektiğini uzun süredir savunan Montazeri, bu son fetvasında, Hamaney-Ahmedinejad ikilisini doğrudan hedef almıştı. <br/><br/>Montazeri’ye göre bu ikili, Şii İslâm’ı tahrif ve istismar ediyordu ve bu durum aslında “halkın, sözleşmeyi bozan bu kişileri görevden alabileceği” anlamına geliyordu.</b> <br/><br/>Dahası, “Hamaney, İslâm’ın kanunlarını, buyruklarını açıklayabilecek yetkinlikte bir din adamı değil” diyordu Montazeri; ona göre, İslâm Devrimi’nin Yüce Lideri konumundaki kişi, “fetva” yayınlayabilecek otoriteye sahip değildi, susmalıydı. <br/><br/>Montazeri’nin “Büyük Ayetullah” sıfatıyla yaptığı bu eleştiriler, devrim karşıtlarından ziyade, devrimin restore ve reforme edilmesi gerektiğine inanan muhalifler için anlamlıydı kuşkusuz. <br/><br/>Ama bu, Montazeri’nin İran’daki değişim feryadının marjlarında durduğu anlamına gelmiyor. <br/><br/>Bu feryadın “özgürlükçü” ve aynı zamanda “İslâmi” bir feryat olduğunu, Montazeri’nin fikirlerinin de muhalefetin “merkezinde” durduğunu kavramadıkça, İran’da ne olup bittiğini anlamamız da imkânsız.<b> <br/><br/>İran’daki reformcuların önde gelenleri, “laikçi” insanlar değil ama demokrasi isteyen, ifade ve toplantı özgürlüğü üzerindeki kısıtlamaların kalkması için uğraşan, insan hakları ihlallerinin son bulması için bastıran insanlar. <br/><br/>Ve bütün bunlar, Montazeri’nin de talepleriydi.</b> <br/><br/>Hazirandaki genel seçimlerde, İran halkının geniş bir kesiminin inancına göre “hile” yapılarak reformcu lider Mir Hüseyin Musavi yenilmiş ve Ahmedinejad yeniden seçilmiş sayıldığında, muhalifler demokratik taleplerini içeren yedi maddelik bir manifesto yayınladılar. <br/><br/>O manifestodaki taleplerden biri, Montazeri’nin “Yüce Lider” ya da “İnkılâp Rehberi” sıfatıyla Hamaney’in yerine geçmesiydi. <br/><br/>İranlı rejim muhalifleri, otuz yıl önceki devrimi tersine çevirmek değil, devrimi “sağlam” bir temel üzerinde yeniden inşa etmek istiyordu adeta. <br/><br/>İran ikinci devrimini mi yaşıyor? <b><i><br/><br/>Guardian</i></b> gazetesinde Simon Tisdall, İslâm Cumhuriyeti’nde yaşanan son olayları analiz eden dünkü makalesine bu soruyla başlıyordu... <br/><br/>Bence bu sorunun cevabı “evet.”<b> <br/><br/>İranlılar, 1979 devriminin ideallerinden uzaklaşmayan ama o devrimin kendilerine vermediği hak ve özgürlüklerin yolunu açacak ikinci bir devrimin, belki de ilkinden çok daha demokratik bir İkinci İslâm Cumhuriyeti’nin yolunu döşüyorlar.</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9276.htm), [web.archive.org (arşiv bağlantısı)](http://web.archive.org/web/20100110070600/http://taraf.com.tr:80/makale/9276.htm)
# Her şeye rağmen what a wonderful world

*Yasemin Çongar 02.01.2010*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>“Kimse onun doğum tarihini neden değiştirdiğini, kendisini niye bir yıl yaşlandırdığını bilmiyor.” <br/><br/>Bu cümleyi bir kitapta okudum. Kitabı bitirdiğimde “ben biliyorum” diye mırıldandım; <b>“Louis Armstrong’un 4 Ağustos 1901 olan doğum tarihini, neden 4 Temmuz 1900 olarak değiştirdiğini biliyorum. Çünkü o, yüzyılın ilk yılında ve Amerika’nın doğum gününde başlatmak istemişti hayatını. Memleketine ve çağına aitti ve bu aidiyet duygusu sayesinde öksüzlüğünü daha az hissediyordu.</b>” Yeni yıla bu mırıltıyla başlamamın vesilesi olan kitabı anlatacağım size. Ama önce kafamda yaşattığım başka bir kitaptan kısaca söz etmek istiyorum. <br/><br/>Yazılmamış bir kitap bu. “İsabet” diyebilirsiniz; zira adından da anlaşılabileceği gibi, kitabın Hıristiyan mahallesinde Hurufilik satan bir havası var. Kitabın hayalimdeki adı, <b><i>ABD</i></b>’<b><i>nin ABC’si</i></b> ve Amerika’yı Amerika yapan şeylerle ilgili... <b>Amerika Birleşik Devletleri’nin kimliğini ve kimyasını, diğer bütün ülkelerden ayıracak şekilde belirleyen üç temel elementin portresi bir bakıma: A, yani Anayasa; B, yani beyzbol; C, yani caz.</b> Amerikan Anayasası’nın, beyzbolun ve cazın, Amerikalıların haletiruhiyesini, mesela bütün bir Avrupa’yla paylaştıkları Yahudi-Hıristiyan değerlerden, Avustralya’yla paylaştıkları ve yerli halkın katliamını da içinde barındıran “yeni kıta, yeni ufuklar” perspektifinden ya da Latin Amerika’yla paylaştıkları kölelik mirasından bile daha fazla temsil ettiğini düşünüyorum ben. Bu belgede, bu sporda ve bu müzikte Amerikalıların bireyselliklerini, rahatlıklarını, kendiliğindenliklerini, hem disipline hem doğaçlamaya yatkın karakterlerini, özgürlük tutkusunu ve muktedirlik inancını besleyen çok şey buluyorum. <br/><br/>İşte <b><i>Pops: A Life of Louis Armstrong</i></b> (Pops: Louis Armstrong’un Hayatı) adlı biyografiyi de, <b><i>ABD’nin ABC’si</i></b>, özellikle de C’si üzerine düşünerek ve sadece sıradışı bir adamın sıradışı hayatının değil, aynı zamanda Amerikan ruhunun da hikâyesini okuduğumu hissederek okudum.<b> <br/><br/><br/><font size="3">“Başlangıçtan itibaren piçtim ben”</font></b> <br/><br/>Terry Teachout’un kitabı, yayımlanan ilk Louis Armstrong biyografisi değil. 6 Temmuz 1971’de ölen Armstrong, 1954’te, <b><i>Satchm My Life in New Orleans </i></b>(Satchm New Orleans’taki Hayatım) adlı kitapta kendi hikâyesini yazmış ve İngiliz şair Philip Larkin’in “olağanüstü ritmi ve şiirsel üslubu” nedeniyle övdüğü bu kitap, edebî değeri de olan otobiyografiler arasında yerini almıştı. Ünlü trompetçinin hayatı, daha önce başka yazarlar tarafından da hikâye edildi; Amerika’da Noel öncesinde yayımlanan bu yeni biyografinin özelliği ise, yazarının daha önce hiç yapılmamış bir şeyi yapması... Terry Teachout, Armstrong’un, hayatının son yirmi beş yılında teybe aldığı, toplam 650 bant halindeki monolog ve diyaloglarını dinlemiş ve bu kayıtlardaki sesi okura işittirebilen bir kitap yazmış. <br/><br/>Kitabın ilk bölümünde, mesela, New Orleans’da her yerin ve her şeyin “siyah” ve “beyaz” olarak ayrıldığı günlerde doğan Armstrong’un çocukluğunu, bizzat ondan dinlercesine öğreniyorsunuz. New Orleans’daki zengin evlerinde hizmetçilik yapan, daha sonraları ise fahişelikten para kazanmaya başlayacak olan Mayann Albert’ın, henüz on beş yaşındayken, neftyağı fabrikasında çalışan William Armstrong’la beraberliğinin meyvesi Louis ve doğumu, kilise kayıtlarına Latince “<b>niger, illegitimus” (zenci, piç)</b> notuyla geçiyor. Doğduğunun ertesi günü yerel gazetelerin ilk sayfalarında, Mississippi’de linç edilen bir siyahın hikâyesi ile South Carolina eyalet senatörünün “<b>Zenciler oy kullanabilecek kapasitede değildir</b>” sözü var. Armstrong ise şöyle anlatıyor hayatının başlangıcını: “<b>Mayann’in babam olduğunu söylediği kişi, doğduğum gün terk etmişti beni. Ondan ilk haber aldığımızda, şehrin zengin mahallesinde başka bir kadından birçok çocuğu olmuştu. O kadınla evlendi mi, bilmiyorum ama bildiğim Mayann’le hiç evlenmediği... Başlangıçtan itibaren piçtim ben</b>.” <br/><br/>Buradaki “başlangıçtan itibaren” sözü, evlilik dışı bir ilişkiden doğmuş ve babasız büyümüş olmanın ötesinde, terkedilmişlik duygusunun arz ettiği sürekliliği de anlatıyor bence; tek başınalığın Armstrong için “doğuştan bir leke” olduğunu ima ediyor.<b> <br/><br/><br/><font size="3">Gülerek ve kanayarak çalıyordu</font></b> <br/><br/>Bu tek başınalık hali, 1920’lerde Armstrong’u “cazın kurucu babası” yapacak kadar usta bir trompetçiye dönüştüren azmini de, sonraki yıllarda bir yandan bütün kuvvetiyle üflemeye ve kuşaklara mal olacak şarkılar söylemeye devam ederken, bir yandan da kendisini çoğunluğun küçümsediği bir şovmene, bir tür vodvil karakterine indirgemesine neden olan ihtiyaçlarını da açıklıyor aslında. <br/><br/>Ve <b><i>Pops</i></b>, daha önce Armstrong üzerine yazılmış bütün eleştirilere hâkim olan “iki Armstrong var” tezinin karşısına dikiliyor; bu olağanüstü müzisyene “bölünmüş” ya da “kendisiyle kavgalı” birisi gibi değil, “çoğul” bir insan olarak bakmamızı sağlıyor. Bu çoğulluk, Armstrong’un küçükken gittiği öksüzler okulunda kornet çalarak başlayan müzik macerasını, Amerika’ya (ve dünyaya) cazın ilk örneklerinden daha hafif, daha nüanslı ve içinde daha fazla “swing” olan yepyeni bir ritim kazandırmaya vardırmasının yanı sıra Amerikan ırkçılık tarihindeki tartışmalı yerinin hikâyesini de içeriyor.<b> <br/><br/>Eğitimsiz bir deha Armstrong; alaylı bir müzisyen... Kendi kendine öğreniyor trompet çalmayı ve hayatı boyunca kendisine zarar veren yanlış bir teknikle çalıyor. Yıllar, dudaklarında asla iyileşmeyecek bir yaraya dönüşüyor... Üfledikçe dudaklarından süzülen kan, boynundan göğsüne akıyor ve performanslarının çoğu, kolalı beyaz gömleğinin önü kıpkırmızı olduktan sonra bitiyor.</b> <br/><br/>Sadece kanayarak değil ama, aynı zamanda, gülerek de çalıyor... Ve gülmesi, her şeye rağmen, her zaman gülmesi, 1940’lardan itibaren gerek “All Stars” sekstetiyle verdiği konserleri, gerekse televizyon şovlarını sıradan espriler ve taklitlerle birer “eğlence”ye dönüştürmesi çok eleştiriliyor. <b>Öyle ya, Amerika’da siyahların kölelikten sonraki “en kara” günlerini yaşadığı, Ku Klux Klan ırkçılığının zirve yaptığı ve ayrımcılığın her gün biraz daha kurumsallaştığı bir ortamda, trompete o güne kadar kimsenin üfleyemediği gibi üfleyen bu “zenci, piç” nasıl olur da, beyazları eğlendiren bir soytarıya dönüştürür kendisini?</b><b> <br/><br/><br/><font size="3">Anasını ...tiğimin işe yaramaz herifi</font></b> <br/><br/>Armstrong’dan sonra gelen iki usta caz trompetçisi, ondan 17 yaş küçük olan Dizzie Gillespie ile 26 yaş küçük olan Miles Davis tam da böyle düşünüyorlar nitekim. “<b>Bir plantasyon karakteri</b>” diyor Gillespie onun için; Davis ise Armstrong’un müzisyenliği önünde saygı duruşunda bulunduktan sonra vuruyor yumruğunu: “<b>Ne yazık ki, onun kişiliğini, gülen ve zıplayıp hoplayan siyahlar tarafından eğlendirilmek isteyen beyazlar şekillendirmişti...</b>” <br/><br/>Terry Teachout <b><i>Pops</i></b>’da, Armstrong’un üzerine yapışıp kalan bu “işbirlikçi” suçlamasını yeniden düşünmemizi sağlıyor. Onun anlattığı Armstrong, 1913-1994 yılları arasında yaşayan ve daha ziyade <b><i>Invisible Man</i></b> (Görünmez Adam) romanıyla tanınan Afrika kökenli Amerikalı yazar Ralph Ellison’ın “siyahi kimlik” üzerine yaptığı o muhteşem saptamayı kavramamıza da yardımcı aslında.<b> <br/><br/>“Bir halk için,”</b> diye sorar Ellison o ünlü cümlesinde, “<b>üç yüz yıldan fazla bir süre boyunca sadece tepki göstererek yaşamak ve gelişmek mümkün müdür?</b>” <br/><br/>Louis Armstrong bu sorunun “olumsuz” cevabının timsali bir bakıma. Koşulların radikalleştirdiği bir etnik kimliğe hapsetmeden veriyor mücadelesini; “tepkisinin kuvveti tepkisizliğinde” olan bir savaşçı gibi gülümsüyor hep. Teachout bunu anlatırken, Armstrong’un ayrımcılık karşısında tümüyle sessiz kalmadığını da hatırlatıyor. <b>Nitekim 1957’de Arkansas’nın beyaz valisi, siyahlarla beyazların aynı sınıflarda okumasını öngören Anayasa Mahkemesi kararına direndiğinde, herkesin önünde, valiye “anasını ... tiğimin işe yaramaz herifi” diyen de Armstrong; Başkan Nixon’ın Beyaz Ev’de çalma davetini, “Has...tirsin, beni kullanıp siyahlara şirin görünmek istiyor” diye reddeden de...</b> <br/><br/>Okudukça, Armstrong’un ırkçılık karşıtı bir hayatı, arasıra küfretse de, fazla bağırmadan, güle kanaya üfleyerek sürdürdüğünü kavrıyor ve Dizzy Gillespie’nin, yıllar sonra onun için söylediği, “<b>ırkçılığın yüzüne gülmesi, belki de hiçbir şeyin, hatta ırkçılığa olan derin öfkesinin bile hayat sevincini ondan çalmasına izin vermemek istemesinin bir sonucuydu</b>” sözüne katılıyorsunuz. <b><i>Good Morning Vietnam</i></b> (Günaydın Vietnam) filminin savaşın korkunçluğu içinde bile yaşamanın güzelliğini hatırlatan sahnelerine ruhunu veren o muhteşem şarkısındaki gibi, Armstrong’la birlikte “What a wonderful world” (Ne harika bir dünya) diyorsunuz siz de.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9328.htm), [web.archive.org (arşiv bağlantısı)](http://web.archive.org/web/20100110070704/http://taraf.com.tr:80/makale/9328.htm)
# Avrupalılaşmış İslam

*Yasemin Çongar 05.01.2010*

<div class="taraf_structure_2col_1zq">
<div class="margen_n">



 <p>Bir dönem, “ılımlı İslam” sözüyle Türkiye’deki laik kesimin paranoyasını besleyen, sonra da tepkiler üzerine bu sözü tedavülden kaldırınca, bu sefer aynı kesimin “ABD, Ilımlı İslam Projesi’ni terk ediyor” türünden kehanetlerine mazhar olan Washington, kendisine alternatif bir kalıp bulmuşa benziyor:<b> <br/><br/>“Avrupalılaşmış İslam.” </b><br/><br/>Aslında büsbütün yeni bir söz değil bu... Adı ve fikirleri son dönemde Amerika’daki neo-con (yeni muhafazakâr) tayfa tarafından bilumum saçma teoriye malzeme yapılan 94 yaşındaki Ortadoğu tarihçisi Bernard Lewis, iki yıl önce, “Avrupa’nın geleceği ne olacak” sorusuna şu cevabı vermişti:<b> <br/><br/>“Eski Kıta’nın önünde iki seçenek var; ya İslamileşmiş bir Avrupa çıkacak ortaya ya da Avrupalılaşmış bir İslam.</b>” <br/><br/>Lewis’in cevabı ilk anda çok çarpıcı ama bu formülü, mesela İsviçre’de minarelerin referandumla yasaklanabilmesi ya da Fransa’da Cumhurbaşkanı Sarkozy’nin teşvik ettiği “asimilasyon temelli ulusal kimlik” anlayışı ile birlikte düşündüğünüzde, içindeki zekâ dozu da eksiliyor sanki. <br/><br/>“<b>İslamileşme” paranoyasına kapılıp, “aman medeniyetimiz elden gitmesin” hesabıyla, “yasakçı” ve “kimliksizleştirici” bir zihniyete doğru ilerleyen Avrupa’nın “Avrupalılık” ile anlatılmak istenen özgürlükçü, eşitlikçi, demokratik değerleri nereye kadar koruyabileceği sorusu, Eski Kıta’nın geleceğinin Lewis’in öne sürdüğü iki alternatifle sınırlı olmayabileceğini hatırlatıyor zira.</b> <br/><br/>Ama bu tartışma bir yana, “Avrupalılaşmış İslam” kalıbı, İsviçre’deki yasakçı cepheden, Sarkozy’nin Avrupa Birliği’ni bir “Yahudi-Hıristiyan kulübü” gibi görmesinden ve Lewis’in yakın çevresindeki neo-con’lardan hiç de hazzetmeyen Obama yönetimince de kullanılıyor artık. <br/><br/>Siftahı da birkaç ay önce, Dışişleri Bakanı Hillary Clinton yaptı... <b>Ekim ortasındaki Rusya turu sırasında, Kazan şehrine giderek bugüne dek Tataristan’ı ziyaret eden ilk üst düzey Amerikalı olan Clinton, Moskova’nın 700 km doğusundaki bu “uzak” şehirde bulunma nedenini “dinler arası işbirliğini selamlamak” diye açıklamıştı.</b> <br/><br/>Toplam üç milyon 800 bin nüfuslu Tataristan’da, nüfusun yüzde 53’ünün Müslüman, yüzde 40’ının Ortodoks olması ve her iki cemaatin de ibadet özgürlüğü konusunda sıkıntı yaşamaması Clinton’ı etkilemiş olmalı ki, ziyareti ertesinde, Tataristan’dan “<b>Avrupalılaşmş İslam’ın en iyi örneklerinden biri</b>” diye söz ediverdi. <br/><br/>Bu tarifin geri planında ise, Rus kökenli Amerikalı profesör Nikolas Gvosdev’in Obama yönetimine aktardığı görüşler vardı. <br/><br/>Gvosdev, Tataristan hakkında, “Burada Avrupalılaşmış bir İslam var; Batılılaşmış bir İslam. Bir yandan, İslami ama bir yandan da Batılı bir toplumda aktif olabilen bir inanç ve hayat tarzı var... ABD’nin Müslüman dünyayla ilişkilerinde yararlanabileceği bir örnek var” diyor. <br/><br/>Bu konuşmaları bir ucundan takip ettiğim için, geçenlerde, Heybeliada Ruhban Okulu’nun bir türlü açılmamasından yakınan bir Amerikalı diplomatın, “Gayrımüslimlerin inanç özgürlüğü üzerindeki kısıtlamalar, Türkiye gibi Avrupalılaşmış bir İslam ülkesine yakışmıyor” sözüne şaşırmadım. <br/><br/>Şaşırmadım ama “Bize İslam ülkesi demeyin” diyerek sinir krizleri geçirmeye pek yatkın olan malum laiklerimizin bir köşede durduğunu bildiğimden, Amerikalıların bu kalıbı Türkiye için yaygın biçimde kullanmaya başlamaları halinde olacakları da merak ettim doğrusu. <br/><br/>Tabii, hükümetteki Müslümanlar arasında, esasen “radikalizmden uzak, demokratik ve seküler düzenle barışık bir İslam” fikrini anlatan “ılımlı İslam” sözüne, hakarete uğramışçasına “hâşâ İslam’ın ılımlısı olmaz” diye tepki gösterenler olduğunu da unutmadım. <br/><br/>Esasen, AKP’lilerin de, CHP’lilerin de “<b>Türkiye, ‘Avrupalılaşmış’ ya da ‘Avrupalılaşan’ ya da ‘Avrupalılaşmak’ isteyen bir Müslüman ülke midir</b>” sorusuna ne cevap vereceklerinden emin değilim. <br/><br/>Ama kuvvetle muhtemeldir ki, “Avrupalılaşmış İslam” sözü gerek Eski Kıta’daki Müslüman nüfusun “birinci sınıf” kabul edilme mücadelesi, gerekse Amerikalıların “radikal İslami terör” korkusunu besleyen son saldırı girişimi ertesinde giderek daha fazla kullanıma girecek... Biz de bu sayede, “kimliği” ile kavga etmekten bir türlü vazgeçemeyen memleketimizin “Avrupalılaşmışlık” ve “Müslümanlık” özelliklerinin hangisini ne kadar işitmeye tahammüllü olduğunu bir kez daha tartabileceğiz. <br/><br/>O zamana dek, bayat komplo teorilerini “Washington’ın yeni yeşil kuşak projesi” diye ısıtıp sofraya sürmek isteyecekler için, ABD yönetiminin “Avrupalılaşmış İslam” kavramından ne anladığını, yetkilisinin ağzından aktarmakta yarar olabilir. <br/><br/>Başkan Obama’nın Washington’a getirdiği yeniliklerden biri olan “Müslüman cemaatler nezdinde özel temsilcilik” görevinin ilk sahibi, Keşmir doğumlu Amerikalı kadın diplomat Farah Pandith, “Avrupalılaşmış İslam”dan “Müslüman olmak ile Batılı olmak arasında bir denge” olarak söz ediyor... Pandith’e göre, “<b>Müslüman olmak ile Batılı olmak arasında bir tercih yapmak gerekmiyor; İslam’la demokrasi iç içe var olabileceği gibi, bir insanın hem modern hem Müslüman olması da mümkün.</b>” <br/><br/>İlgilisine duyurulur.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9361.htm), [web.archive.org (arşiv bağlantısı)](http://web.archive.org/web/20100110070731/http://taraf.com.tr:80/makale/9361.htm)
# Westerwelle gelirken...

*Yasemin Çongar 06.01.2010*

<div class="taraf_structure_2col_1zq">
<div class="margen_n">



 <p>Türkiye’nin Avrupa Birliği üyeliği hedefinden rahatsız olan Avrupalıların ruh halini en iyi anlayan ve anlatanlardan biri Slavoj Zizek’tir bence. Sloven düşünür, Avrupa’nın “Türk sorunu”nun merkezinde, Türkiye’den ziyade Avrupa’nın durduğunu söyler. <br/><br/>“Türkiye’nin nasıl bir Avrupa Birliği üyesi olacağı” sorusu ve buna verilebilecek muhtelif “olumsuz” cevaplar değildir Türkiye’nin tam üyeliğine karşı çıkan Avrupalıların asıl derdi... İktisadi, demografik ve demokratik kriterler bazında bir muhalefet değildir onlarınki; özünde kültürel ve kimliksel bir muhalefettir. “Çünkü” der Zizek, “onların kafası, esas, Avrupa’nın nasıl bir yer olduğu konusunda karışıktır.” Zizek’e göre, Türkiye’nin “ötekiliği” rahatsız etmez onları ama Türkiye’nin “ayniyet” iddiası rahatsız eder; Türkiye’ye “öteki” gözüyle bakamayacakları bir gelecekten korkarlar, kendi içlerindeki “öteki” ile yüzleşmekten, aynaya bakmaktan korkarlar. <br/><br/>Türkiye’yi dışta tutma sevdasının temelinde, Avrupalılığı bir tür “ari” kültür gibi algılama saplantısı yatar, velhasıl; Avrupalılığı olmadığı bir şey gibi kabul etme ve koruma yanılsaması yatar. <br/><br/>Dün <i>Frankfurter Allgemeine Zeitung</i>’da çıkan bir haberi okurken düşündüm bunları. Gazete, Almanya’da koalisyon ortağı Hıristiyan Sosyal Birlik’in (CSU) bugün Bavyera’da başlayacak kış toplantıları için hazırlanan tasarıyı duyurmuştu. Tasarıda, CSU‘nun politikalarını bilen kimse için sürpriz olmayan katı bir dille, Türkiye ile Avrupa Birliği arasındaki tam üyelik müzakerelerinin bir an önce durdurulması isteniyor. Getirilen alternatif ise, “Türkiye’ye imtiyazlı ortaklık şeklinde, Avrupa’ya daha sıkı bağlanması için bir teklif yapılması...” <br/><br/>CSU ayrıca, “Türkiye’ye daha dürüst davranalım” çağrısını içeren bir paragrafta dürüstlüğü tümüyle elden bırakarak, bu muhalif tavrın gerekçesini “Türkiye’nin Avrupa Birliği’ne katılım için gerekli siyasi ve ekonomik şartları yerine getirmekten çok uzak olması” diye açıklıyor. Böylece, esas meselenin “kültürel” ve “kimliksel” olduğunu gizleyip “Avrupa nasıl bir yer, Avrupalılık nasıl bir şey” sorularından uzak durulabiliyor, sırtlar aynaya dönülüyor. <br/><br/>“Türkiye’nin Avrupa Birliği’ne üyelik için gerekli siyasi ve ekonomik şartları yerine getirmekten uzak” olduğu bir gerçek... Bu gerçeği, Türkiye dahil herkes de bildiği için “tam üyelik hemen şimdi” gibi bir talep yok. Bunun için bir uyum sürecinden söz ediyoruz; bunun için müzakereler yapılıyor; reformlarla ilgili ilerleme raporları hazırlanıyor ve Berlin’deki iktidar bile, koalisyon sözleşmesinde, “Türkiye ile 2005 yılında Avrupa Birliği’ne üyelik hedefiyle başlatılan müzakereler, ucu açık ve sonucu önceden belli olmayan, garantilenemeyecek bir sürecin parçasıdır” diyor. <br/><br/>Bu ifade, Ankara’ya göre fazla muğlâk olsa da, özünde doğru bir ifade; tarih aksini gösterse bile, “müzakereler illa ki tam üyelikle sonuçlanacak” diye bir kural yok; kesin olan şey, “müzakerelerin üyelik hedefini taşıdığı” keyfiyeti ve Alman hükümeti bile, istese de istemese de, bunu koalisyon sözleşmesinde ifade etmek zorunda kalmıştı. <br/><br/>CSU’nun ve büyük ortağı Hıristiyan Demokratların (CDU) asıl amacı da, bu hedefi değiştirmek, Türkiye’ye yapılan taahhüdü geri almak... Böylece, Türkiye tam üyelik için gerekli siyasi ve ekonomik şartları yerine getirdiğinde, kafalarındaki esas meseleyi telaffuz etmek zorunda kalmaktan, “ama siz Avrupalı olamazsınız ki” diye başlayacakları ve bence er geç kaybetmeye mahkûm olacakları bir “kimlik” ve “kültür” tartışmasına girmekten kurtulmaya çalışıyorlar. CSU, daha önce birçok Alman demecinde ve kararında da izlerini gördüğümüz bu manevrayı bugün Bavyera’daki toplantısında bir karar metnine yansıtmayı planlarken, ilginçtir, Berlin’deki koalisyonun bu konuda farklı konuşan bir üyesi, Dışişleri Bakanı Guido Westerwelle de ilk resmî ziyareti için Ankara’ya geliyor. <br/><br/>Westerwelle aynı zamanda Hür Demokrat Parti’nin (FDP) eski Başkanı ve Türkiye’nin Avrupa Birliği üyeliği konusunda, hükümet ortaklarını büyük ölçüde dengeleyen bir isim; CDU/CSU cephesinin aksine, Almanya’nın Avrupa Birliği Antlaşması’na sadık bir ülke olduğunu ve “tam üyelik” hedefinin Türkiye için geçerli ve ulaşılabilir tutulması gerektiğini söyleyen Westerwelle’nin Türkiye’ye mesajı, “Daha hazır değilsiniz, birkaç yıl içinde de hazır olmayacaksınız. Ama gerekli reformları yaparsanız ve Avrupa Birliği’nin kapasitesi buna müsaade ederse, tam üye olabilmelisiniz” diye özetlenebilir. <br/><br/>AKP hükümeti, Almanya Dışişleri Bakanı’nın birçok Avrupalı meslektaşıyla ortak olan ve esasen, Merkel ve Sarkozy gibilerinin “imtiyazlı ortaklık” teklifini bir “azınlık görüşü”ne indirgeyen bu tutumunun değerini anlıyor. <br/><br/>Bu anlayışın Westerwelle ile yapılacak görüşmelerin havasına da olumlu etki yapacağını sanıyorum. <br/><br/>Esasen, 2010 gibi Türkiye (özelde de AKP hükümeti) için Avrupa Birliği nezdinde bence “kritik” olma özelliği taşıyan bir yıla Westerwelle’nin ziyaretiyle başlanması önemli. “Kritik” diyorum, zira 2010, Sarkozy’nin bloke ettiği beş müzakere başlığının olmasa bile, Güney Kıbrıs’ın bloke ettiği sekiz başlığın “açılır” hale getirilebileceği bir yıl olabilir. Hükümet, Kuzey Kıbrıs’taki nisan seçimleri öncesinde Talat-Hristofyas görüşmelerinde çözüm noktasına gelinmesini kolaylaştıracak adımları atar ve bir yandan da, aylardır bekleyen reform yasalarının çıkarılması, Kürt ve Ermeni açılımlarının akim kalmaması içim Meclis’i çalıştırırsa hem içeride hem dışarıda elini güçlendirecektir. <br/><br/>Bunu, Ankara’daki reform karşıtı muhalefete rağmen başarabilen bir hükümet, Avrupa Birliği’ndeki muhaliflerini de “dürüst” olmaya, meselenin aslını yani Avrupalılığın ne olduğunu konuşmaya zorlar... Ki o da, Türkiye ile Avrupa arasında bir tartışma değil, “Avrupalıyım” diyen herkesin katılacağı, aynaya bakmak zorunda kalacağı ve muhtemelen bakınca çok şaşıracağı bir tartışma olacaktır.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9376.htm), [web.archive.org (arşiv bağlantısı)](http://web.archive.org/web/20100112134923/http://taraf.com.tr:80/makale/9376.htm)
# Kanunsuz devletin sırları

*Yasemin Çongar 07.01.2010*

<div class="taraf_structure_2col_1zq">
<div class="margen_n">



 <p>Eski bir kitaptan söz edeceğim size... Amerika’da Penguin Yayınevi’nin bastığı bir kitap bu; tarihi 1976. Adı, <b><i>Lawless State</i></b>, yani <i>Kanunsuz Devlet</i>; alt başlığı ise “<b>ABD İstihbarat Servislerinin Suçları</b>” diye çevrilebilir. Johnson, Nixon ve Clinton hükümetlerinde önemli görevlerde bulunmuş olan Morton Halperin’in başı çektiği dört kişilik bir yazar listesi var. Kitap, Amerikan devletinin Soğuk Savaş yıllarındaki gizli operasyonlarını irdeliyor; o dönemde henüz bilinmeyen, karanlıkta kalmış ya da üzerine yeterince gidilmemiş bir dizi devlet sırrını ya da daha doğru deyişle, devlet suçunu cesurca gözler önüne seriyor. <br/><br/>Amerika’nın hukuka aykırı ve denetime kapalı biçimde yürüttüğü bir dizi faaliyet ile bunlardan birinci derecede sorumlu kurumların işleyişini irdeleyen <i>Kanunsuz Devlet</i>, bu faaliyetlerden “dışa dönük” olanların yanı sıra Amerika sınırları içinde gerçekleşenleri de anlatıyor. <b><i>Kanunsuz Devlet</i>’in konu ettiği “dış faaliyetler” arasında, Şili’de seçimle işbaşına gelen Allende yönetimini deviren 1973 darbesi, İtalya’da Komünist Partisi’nin seçim kazanmasını engellemeye yönelik müdahaleler ve Angola’nın bağımsızlık hareketini bastırma amacıyla bu ülkeye yasadışı silah ve militan sevkıyatı gibi, kitabın yayımlandığı yıl itibariyle henüz çok “taze” ve artçı etkisi devam etmekte olan birçok CIA damgalı operasyon sayılabilir...</b> <br/><br/>Ancak Halperin ve arkadaşları, daha ziyade Amerikan devletinin kendi vatandaşlarını hedef alan faaliyetlerinin üzerine mercek tutuyorlar; teknik takip, fişleme, karalama benzeri birçok etkinliğin yıllarca nasıl büyük bir gizlilik perdesi altında, her türlü yasa çiğnenerek, halkın vergileri denetimsiz harcanarak gerçekleştirildiğini gayet ayrıntılı biçimde yazıyorlar. <b><br/><br/>Yayımlanmasıyla, ABD’de devletin kanunsuz işlerini deşifre etmeye yönelik benzer araştırmaları da teşvik eden, zamanla bu konuların Kongre gündemine girmesine ve “şeffaflık” yönünde, “vatandaşın bilgi edinme hakkını, devletin sır saklama hakkından üstün tutma” yönünde bir anlayışın Amerikan toplumuna mal olmasına yardımcı olan bu kitap, evet, 34 yaşında ama 2010 Türkiye’sinin güncel tartışmalarına tuhaf bir şekilde denk düşüyor... Hatta, devleti suçtan arındırma, dürüst, şeffaf ve denetlenebilir kılma çabasının nispeten başlarında olan bizler için bir tür “el kitabı” niteliği bile taşıyor.<i> <br/><br/>Kanunsuz Devlet</i></b>’in giriş bölümündeki şu cümle, mesela, bence derin devletlerin dehlizlerinde dönen karanlık işlerin ortak felsefesinin mükemmel bir özeti: “<b>Salt bilgi toplama faaliyetinin çok ötesine geçen istihbarat servisleri, ülke dahilinde ve haricinde, ‘düşman’ belledikleri ya da rejime yönelik bir ‘tehdit’ olarak algıladıkları şahısları ve oluşumları dağıtmak, etkisizleştirmek ve yok etmek için programlar geliştirdiler.”</b> <br/><br/>Burada, “devletin,” yani vatandaşlarının vergisiyle ayakta duran ve vatandaşlarına hizmet etmekle görevli olan kurumlar bütününün, vatandaşlarının cebinden çıkan parayı, vatandaşlarından gizli olarak, bazı vatandaşlarına karşı kullanmasının arkasındaki o değişmez bahane çıkıyor karşımıza... Demokratik olmayan bir devletin, rejimi tehdit ettiği iddiasıyla “iç düşman” olarak damgaladığı bir vatandaşının haklarını ihlal edebildiğini, onu itibarsızlaştırmak, etkisizleştirmek hatta yok etmek için plan yapıp uygulayabildiğini hatırlıyoruz... Ben diyeyim, İrticayla Mücadele Eylem Planı, siz deyin 17 bin faili meçhul; ben diyeyim Hrant Dink cinayeti, siz deyin Kafes...<b><i> <br/><br/>Kanunsuz Devlet</i></b>’in bazı bölümlerini, yıllar sonra, internet üzerinden yeniden okurken aklım sadece Türkiye’deki karanlık eylemlere ve planlara gitmedi benim. Örgütleri de düşündüm, Özel Harp Dairesi’ni, varlığı artık emekli generallerce bile itiraf edilen JİTEM’i, Seferberlik Tetkik Dairesi’nin kozmik sırlarının neler olabileceğini ve askerlerce kotarılan hangi siyasi içerikli suç planının izini sürsek her nasılsa yolumuzun çıktığı Genelkurmay İkinci Başkanlığı makamını... <br/><br/>Zira <b><i>Kanunsuz Devlet</i></b>, Amerikan devletinin suçlarını gözler önüne sererken, söz konusu suçları çoğu zaman siyasetçilerden aldıkları onayla ama bazen de tamamen seçilmiş yetkililerin bilgisi dışında işleyen kurumların da sağlam birer profilini çiziyor. <b>Sadece CIA değil, Federal Soruşturma Bürosu (FBI), Amerikan askerî istihbarat birimleri ve bu kurumlarla, kanunsuz işlerde işbirliği yapan telgraf ve telekom şirketlerinden vergi dairelerine kadar bilumum kurum, o zamana kadar pek bilinmeyen yüzleriyle, neredeyse “çırılçıplak” boy gösteriyor bu kitabın sayfalarında.</b> <br/><br/>Tabii, Halperin ve arkadaşlarının kitapta yaptıkları en önemli yeniliklerden biri de, Amerikan devletinin sadece faaliyetlerini değil, varlığını da yıllarca gizlediği, reddettiği, yokmuş gibi davrandığı bir kurum olan NSA’in üzerinden örtüyü çekmek... <b>1952’de Başkan Truman’ın gizlice kurdurduğu bu kurum, uzun adıyla, National Security Agency (Ulusal Güvenlik Örgütü), yıllar boyu Amerikan halkından gizlenmişti.</b> Öyle ki, NSA kısaltması, “No Such Agency” (Böyle bir örgüt yok) ve “Never Say Anything” (Asla bir şey söyleme) versiyonlarıyla Amerikalıların diline düşmüş; neredeyse çeyrek asır boyunca varlığı gizlenen NSA de, faaliyetlerini bu gizlilik perdesi altında yürütmüş, işlediği suçları “sır” olarak saklayabilmişti. <br/><br/>Oysa <b><i>Kanunsuz Devlet</i></b>’te anlatıldığı haliyle, NSA “<b>tarihte hiçbir örgütün, hatta hiçbir polis devletinin sahip olmadığı genişlikte bir istihbarat toplama kabiliyetine sahip</b>”ti ve bu kabiliyeti yasadışı fişleme, karalama ve benzeri işlere uygulamakla kalmamış, muhtemel “yok etme” girişimlerine de zemin ve malzeme sağlamıştı. <br/><br/>Yani ben diyeyim JİTEM, siz deyin...</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9401.htm), [web.archive.org (arşiv bağlantısı)](http://web.archive.org/web/20100112134928/http://taraf.com.tr:80/makale/9401.htm)
# Adı Yemen’dir ama...

*Yasemin Çongar 08.01.2010*

<div class="taraf_structure_2col_1zq">
<div class="margen_n">



 <p>Amerika, Yemen’de yeni bir cephe mi açıyor? <br/><br/>Noel’de, Detroit’e giden bir yolcu uçağını havada patlatma hazırlığı yapan Nijeryalı genç adamın, Yemen’deki El Kaide birimince eğitildiği ortaya çıktığından beri dünyanın sorduğu soru bu. <b>Obama yönetimini terörle mücadelede “zayıf” bulan, Tahran’la nükleer anlaşma arayışını eleştiren Amerikan sağı ise söz konusu saldırı girişimiyle, ne zamandır aradığı fırsatı yakalamış görünüyor...</b> Bu kesim, özellikle de Washington’da yeniden nüfuz sahibi olacağı günleri iple çeken neo-con cephe, yukarıdaki sorunun tümlecine Yemen yerine, İran’ı yerleştiriyor. <br/><br/>Yemen’in El Kaide’nin önemli üslerinden biri haline gelmesinde anahtar rolü Tahran’ın oynadığı iddiasıyla, son saldırı girişimine verilecek en doğru tepkinin, İran’a karşı daha sert bir politika olacağını savunuyorlar. Onlara göre, Yemen’deki “İran destekli” El Şabab el Müminin grubunun, diğer adıyla, Şii Huthi militanlarının, Amerikan askerî müdahalesiyle zayıflatılması gerekiyor. Bu cephenin sözcülerinden <b><i>Washington Times</i></b> gazetesi, önceki günkü başyazısına “İran’ın Yemen’deki El Kaide bağlantısı” başlığını atmış, giriş cümlesinde de “<b>Noel’deki saldırı girişiminde İran’ın parmak izleri olabilir ama Obama yönetimi bu bağlantıyı kurmak istemiyor</b>” demişti. <br/><br/>Obama yönetimine mensup yetkililer, Yemen’de merkezî hükümetin denetimi dışındaki dinamiklerin gerek Amerika’nın, gerek bölge ülkelerinin güvenliği açısından büyük bir tehdit oluşturduğunu kabul ediyorlar... Ancak bu ülkeye askerî müdahale seçeneğine de, Yemen topraklarında İran’la karşı karşıya gelme fikrine de, olması gerektiği gibi, mesafeli duruyorlar. <br/><br/>Washington, Sana’da Ali Abdullah Salih liderliğindeki yönetime, güvenlik ve istihbarat kapasitesini genişleterek, kendi toprakları üzerinde denetimi arttırmasını sağlamak için yardımda bulunacağını açıklamanın dışında şimdilik Yemen konusunda kapsamlı bir strateji belirlemedi. Yemen’e ilişkin diğer iki somut yenilikten biri, Arap Yarımadası’nda El Kaide’nin bir numaralı yetkilisi olan Nasır el Wahişi’nin 2006’da, bu ülkedeki en “güvenlikli” cezaevinden kaçtığını göz önünde tutan Başkan Obama’nın, Guantanamo tutuklularının Sana’ya iadesi planını askıya aldığını açıklaması oldu. Diğeri ise, Amerika’nın Cibuti’deki askerî üssüne Yemen’le ilgili olası yeni görevler için istihbarat elemanı takviyesi yapmasıydı. <br/><br/>Öte yandan, <b>Washington’ın, Yemen konusunda atacağı her adımı Britanya ile uyumlu kılmak istediği anlaşılıyor. Bu açıdan, Başbakan Gordon Brown’ın çağrısıyla 28 ocakta Londra’da toplanacak Yemen konferansında alınacak kararlar belirleyici olabilir. Tahminler, ABD’nin Yemen’e daha fazla kaynak ayıracağı ve bir dizi “gizli operasyon” ile bu ülkedeki olası El Kaide üslerini hedef alacağı yönünde ama topyekûn bir askerî girişim beklenmiyor.</b> <br/><br/>Bu denklemde, çoğunlukla gözardı edilen bir unsur ise, Yemen topraklarında fiilen süren savaşın niteliği... Nüfusunun yarısı okuma yazma bilmeyen, çok yoksul, yaş ortalaması çok düşük, çoğu erkeğin otomatik bir silah, hemen her erkeğin ise “en azından hançer” taşıdığı bir ülke Yemen ve tam 21 yıldır hem Şii hem de Arap milliyetçisi olan Ali Abdullah Salih tarafından bir tür polis devleti olarak yönetiliyor. Salih’i devirmeye çalışan Şii Huthi militanları ise İran’la Lübnan Hizbullahı’ndan silah ve eğitim alan bir grup... Geçen ekimde, Yemen Donanması, tanksavar füzesi yüklü bir İran gemisini Aden Körfezi’nde yakalamış ve Sana hükümeti, Tahran’ın Huthilere teslim edilmek üzere gönderdiği bu yüke el koyduğunu açıklamıştı.<b> <br/><br/>Washington’ın Yemen’le ilgili olası planlarını, “El Kaide karşıtı bir operasyon” ile sınırlı olmaktan çıkaran da özünde bu karmaşık durum. Zira İran destekli Huthi militanları, sadece Salih yönetimine karşı isyan eden bir grup değil; İran, onların üzerinden, Yemen topraklarında Suudi Arabistan’la savaşıyor.</b> Nitekim 10 kasımda, Suudi Arabistan yönetimi Yemen’in kuzey sahillerini ablukaya almış ve bir yandan Kızıl Deniz’i tutarken bir yandan da Huthi militanlarını havadan vurmuştu. Dünya, gazetelerde pek yer almayan bu operasyonu, İran Dışişleri Bakanı Mutteki’nin “<b>Bölge ülkeleri ellerini Yemen’den çekseler iyi olu</b>r” demesi sayesinde öğrendi. Suudi Arabistan ise, Huthi militanlarının Yemen’i karıştırmakla kalmayıp kendi sınırlarından da sızdığını ve bu gruba müdahale hakkını saklı tuttuğunu söylüyor. <b><br/><br/>Arabistan’ın güneyi parlamaya hazır bir yer; hemen karşı kıyıda, istikrarsız Somali’nin olduğu ve ABD’nin bölgedeki El Kaide varlığının giderek güçlendiğini hesapladığı düşünülürse, kıvılcımların yangına dönüşme potansiyeli daha iyi anlaşılabilir</b>. Bu karmaşık ortamda, Amerikan sağının istediğini yapıp Yemen’e müdahale etmesi, Obama yönetiminin Ortadoğu’daki hedeflerini rafa kaldırması anlamına gelecektir. <br/><br/>Bu hedeflerden en önemlisi, İran’ı nükleer enerjinin “barışçı” kullanımına ikna etmek gibi görünse bile, ben, Washington’ın İran’daki reform yanlısı hareketin önünü kesecek yeni bir “Amerikan düşmanlığı” dalgası yaratmak istemediğini de sanıyorum. Diğer yandan, Suudi Arabistan’ın Yemen’de sıcak çatışmanın içine çekilmesi de, Riyad’ın El Fetih ile Hamas’ın arasını bulma ve nihayetinde bir Arap-İsrail anlaşmasının önünü açma çabalarını dinamitleyecektir. <br/><br/>Velhasıl, adı Yemen de olsa, sadece Yemen’den ibaret bir mesele değil bu.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9408.htm), [web.archive.org (arşiv bağlantısı)](http://web.archive.org/web/20100113172745/http://taraf.com.tr:80/makale/9408.htm)
# Ebediyen taraf olacak bir yazarın ardından

*Yasemin Çongar 09.01.2010*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Yeterince sevmeyen erkeklerin arkasından yazan kadınlar tanıyorum. Bambaşka bir şey anlatırken, sözü mutlaka artık yanlarında olmayan o erkeğin “yanlış” tercihine getiren, terkedilmişliklerini, yalnızlıklarını kelimelere sarıp, yazının intikamıyla iyileşmeye çalışan kadınlar... Acıklı ve anlaşılabilir. <br/><br/>Artık yakın olmadıkları biriyle, çoğunlukla kendilerinden daha akıllı, daha mutlu ve daha kudretli olduğunu itiraf edemedikleri bir erkekle yazarak hesaplaşmaya çalışan, fikir yazdığını iddia ederken her cümlede parça parça kendini yazan öfkeli erkekler tanıyorum... Acınası ve anlaşılması güç. <br/><br/>Onlar kızdıkları, kıskandıkları, başa çıkamadıkları, nispet yaptıkları tek bir kişi için yazıyorlar... Bir tek kişinin okuması, düşünmesi ve belki biraz incinmesi için. <br/><br/>Ve tabii, <b>şimdilik gitmesek de görmesek de, eninde sonunda yerleşeceğimizi bildiğimiz o uzak köye çoktan göçmüş olanların ardından üzülerek, özleyerek, affederek ve onların artık asla okuyamayacaklarını bilerek yazan kadınlar ve erkekler tanıyorum.</b> Yaşıyor olmanın utancıyla ya da son bir görevi yerine getirircesine ya da bu diyarda biraz daha yalnız, biraz daha eksik, biraz daha çaresiz bırakılmış olmaya isyan ederek ağıt yakıyorlar... Aslında tek bir kişiye yazmak isterken o kişi üzerinden, o kişi hariç herkese kendilerini anlatıyorlar. Ölümün bıçak gibi kestiği bir ilişkiyi yazıda sürdürmeye çabalıyorlar sanki; ölenin ardından yazarak yaşamaya çalışıyorlar... Bu çabayı anlıyorum, insanın içini nasıl acıttığını biliyorum. <b><br/><br/><br/><font size="3">Âsi gazeteci öldü, popüler romancı doğdu</font></b> <br/><br/>Yılın ikinci günü, <b><i>El Pais</i></b> gazetesinde neredeyse her satırı aklıma kazınan bir makale okudum. Başlığı dikkatimi çekmişti önce; “I<b>nterprete de los silencios</b>” (Sessizliklerin tercümanı). Bu tarife uygun bir adamı anlatıyordu; <b>sessizliğin içine doğmuş, hayatını susmamak üzerine kurmuş ve vakitsiz yerleştiği o uzak köyden bile sesini duyurmayı sürdüren bir yazarı.</b> <br/><br/>Bu yazarın adı, Stieg Larsson... Bizde henüz fazla tanınmasa da, dünya çapında 23 milyon okura ulaşan <b><i>Millenium Üçlemesi</i></b> ile Avrupa ve Amerika’da son birkaç yıldır bir fenomen Larsson; Kasım 2004’te “aşırı sağ gruplara karşı mücadelesiyle tanınmış âsi bir gazeteci” olarak ölmüştü, 2005’te kitaplarının yayımlanmaya başlamasıyla milyonlarca insan için âdeta yeniden doğdu. Bugün dünyanın en sevilen polisiye romancılarından biri...<b> <br/><br/>“Sessizliklerin tercümanı</b>” ise muhtemelen çok az kişinin tanıdığı gibi anlatıyor Larsson’u; elli yaşında hayata veda eden İsveçli gazeteci-yazarın gözlerine bakıyorsunuz sanki okurken, yalnızlığını görmekle kalmıyorsunuz onun, içindeki kalabalığa da karışıyorsunuz. <br/><br/>Makaleyi, yazarın arkadaşı, meslektaşı, sırdaşı ve <b><i>Millenium Üçlemesi</i></b> ’nde kendi adıyla boy gösterecek kadar yakını olan Kürdo Baksi kaleme almış. Kürdo Baksi ismi tanıdık gelebilir çoğunuza. Kürt meselesini dünyada en fazla tartışan uzmanlardan biri o; 1965’te Batman’da doğan, 1980’de ailesiyle birlikte İsveç’e iltica eden ve barışı savunan yazı ve kitapları nedeniyle 2000’de Uluslararası Olof Palme Barış Ödülü’ne lâyık görülen bir gazeteci. Bense, <b><i>El Pais</i></b>’teki makalesini okuduğumdan beri, aynı zamanda çok iyi bir yazar olduğunu düşünüyorum onun; ölen arkadaşını o kadar sakin ve sahici anlatabilen adamı merak ediyorum. Ama konumuz Kürdo Baksi değil bugün; konumuz, Baksi’nin makalesinin ve haftaya İsveç’te, ardından da İspanya ve Almanya’da yayımlanacak olan, okuyabilmek için sabırsızlandığım yeni kitabı <b><i>Min van Stieg Larsson</i></b>’un (Arkadaşım Stieg Larsson) kahramanı...<b> <br/><br/><br/><font size="3">Yalnız ve sessiz erkeklerin diyarından...</font></b> <br/><br/>“Bunu yazmak bana acı veriyor ama Stieg Larsson çok iyi bir muhabir değildi,” diyor Baksi. “Bunun nedeni basitti” diye sürdürüyor sözünü, “Stieg’in dünyasında tarafsızlığa yer yoktu.” <br/><br/>“Taraf” olmayı seçen, kalemiyle derinleri kazıp haksızlıkları günışığına çıkaran, yorulmayan, dinlenmeyen, boyun eğmeyen bir gazeteci Larsson; Baksi’nin deyimiyle “dünyanın en iyi araştırmacılarından biri”... Larsson’un nasıl Larsson olduğunu ise çocukluğuna uzanarak anlatıyor Baksi:<b> <br/><br/>“1954 ağustosunda İsveç’in kuzeyinde, bu toprakların gerçek sahipleri olan Laponların memleketinde, her yerin kar, güneşinse pek az olduğu bir diyarda doğmuştu Stieg. Soğuk, bedenlere de ruhlara da egemendi orada. Stieg fazla konuşmayan erkeklerin arasında büyüdü. Sessizliği, Ingmar Bergman’ın filmlerinde yakaladığı türden bir sessizliği seven insanların arasında büyüdü. Dünyanın bu ucunda ilişki kurmak zordur; komşular uzakta yaşar, tabiat serttir ve milli bir spordur yalnızlık. Erkekler ağlamazlar, ne olmuş ya da ne olacak olursa olsun ağlamazlar.”</b> <br/><br/>Gözünü böyle koyu bir yalnızlığa açan Larsson, 12 yaşına vardığında anne babasından bir daktilo ister; kararını vermiştir, gazeteci olacaktır, yazar olacaktır. Ailesinin parası yoktur; Larsson bekler. 1966’da bir sonbahar günü kavuşur daktilosuna ve “o günden itibaren kuzeydeki sessizlik diyarında gece gündüz hiç susmayacak bir tıkırtı başlar.” Yalnızlığını paylaşmak için yazar, ısınmak için yazar, gördüğü haksızlıkları anlatmak için yazar, konuşmayan erkeklere katlanmak için yazar; kısa bir roman yazar, uzun hikâyeler yazar, makaleler yazar... <b><br/><br/><br/><font size="3">‘E’ harfiyle yeni bir istikbale doğru</font></b> <br/><br/>Birkaç yıl sonra Gazetecilik Fakültesi’ne başvurur Larsson ve kısa, kesin bir ret cevabı alır; kuzeyin yoksul ve eğitimsiz çocuğuna üniversitede yer yoktur. Yıkılır ama yılmaz. Beş parasız, Stockholm’e taşınır, “Stig” olan ön adını “Stieg”e dönüştürür; kendisine seslenmek biraz daha uzun zaman alacaktır böylece, “e” harfi kalabalıklaştıracaktır onu. Bu harfte yepyeni bir istikbal görür. <br/><br/>Kimse ona “muhabir” olarak iş vermez Stockholm’de; diploması olmayana yazı yazdırmazlar. Larsson da çizmeyi dener; İsveç Haber Ajansı’na grafiker olarak girip yazı yazacağı günü bekler... O ajansta yirmi yıl çalışır, yirmi yılda yirmi sekiz makalesi yayımlanır; uzun, ayrıntılı, üzerinde haftalar boyu çalıştığı makalelerdir bunlar. <br/><br/>“Sadece yazı yazmak istemiyordum, gazeteciliği değiştirmek istiyordum” diye anlatacaktır sonraki yıllarda. Başarmıştır... <b>Afrika’da bir savaş muhabiri olarak yazdıkları, Trans-Sibirya Expresi’nde Moskova’dan Pekin’e giderkenki seyahat izlenimleri ve tabii, uzaktan çok barışçı, çok temiz, çok düzenli görünen İsveç toplumunun içindeki gizli şiddeti, nefreti, ırkçılığı ve kadın düşmanlığını deşifre eden araştırmaları ile hem “edebî bir gazeteci” hem de “silahsız bir gerilla” olarak tanınır.</b><b> <br/><br/><br/><font size="3">Günde on sekiz saat ve altmış cıgara</font></b> <br/><br/>Kürdo Baksi’nin Stieg Larsson’la yakın arkadaşlığı, İsveç’te ırkçılık karşıtı mücadelenin içinde başlar. 1991’de ilk kitabı <b><i>Extremhögern</i></b> (Aşırı Sağ) yayımlanınca, neo-Nazi grupların ölüm listesine alınır Larsson. 1995’te <b>Expo</b> adlı ırkçılık karşıtı bir vakıf kurar, 1999’dan itibaren aynı adlı derginin yayın yönetmeni olarak aşırı sağ gruplar üzerine yazmayı sürdürür. <br/><br/>Baksi, bu dönemde Larsson’un yazılarını düzelten ve hemen her seferinde de kısaltmasını istemek zorunda kalan kişidir: <b>“İyi bir muhabir değildi ama mükemmel bir yazardı Stieg, tam bir ‘gerçek memuru’ydu. Yalnız ve sessiz erkeklerin uzak diyarından Stockholm’e tarafsız kalıp sözünü kısa kesmek için gelmemişti o.”</b> <br/><br/>Larsson günde on sekiz saat çalışır; eliyle sardığı cıgarasının ucunu ise günde altmış kez yakar. “Eve sabaha karşı dörtten beşten önce dönmez, döndükten sonra da, en az birkaç saat daha yazardı. Kimse ne yazdığını bilmezdi” diye anlatıyor Baksi o dönemi. <br/><br/>Larsson’un 1990’ların ikinci yarısından itibaren evinde yazdığı binlerce sayfa, ölümünden sonra <b><i>Millenium Üçlemesi</i></b> olarak basılır; üçlemedeki romanlar İsveç’in en seçkin polisiye ve edebiyat ödüllerini alır. <br/><br/>Orta yaşlı, eğitimli ve dürüst bir erkek gazeteciyle (Mikael Blomkvist) Pippi Uzunçorap kılıklı, genç, eğitimsiz ve çok zeki bir kadın araştırmacının (Lisbeth Salander) hafiyeliğinde ilerleyen bu üçlemenin ilk romanı, Ali Arda’nın İsveççe’den çevirisiyle, Kasım 2009’da, Pegasus Yayınları’ndan, <b><i>Ejderha Dövmeli Kız</i></b> başlığıyla çıktı. <br/><br/>Ben, Baksi’nin <b><i>El Pais</i></b>’teki makalesinden sonra okudum bu kitabı ve İsveççe’deki original adı olan <b><i>Man som hatar kvinnor</i></b>’un (Kadınlardan nefret eden erkekler) kullanılmamasına doğrusu üzüldüm. Zira dokuz milyonluk İsveç’te üç buçuk milyon satan bu akıcı roman, sadece bir polisiye değil, kadın-erkek ilişkisi üzerine, sınıflı toplum üzerine, yolsuzluk, nefret, haksızlık, suç ve ceza üzerine bir düşünme fırsatı aynı zamanda. Ebediyen elli yaşında kalacak sıradışı bir yazarın, Blomkvist ve Salander karakterlerinde kendisini yeniden yaratarak ölümünden sonra da “taraf” olmayı sürdürmesinin hikâyesi. Bana, Kürdo Baksi’nin <b><i>Min van Stieg Larsson</i></b> kitabını daha da büyük bir merakla bekleten heyecan verici bir hikâye.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9435.htm), [web.archive.org (arşiv bağlantısı)](http://web.archive.org/web/20100201155107/http://taraf.com.tr:80/makale/9435.htm)
# Baydemir’in çığlığı

*Yasemin Çongar 12.01.2010*

<div class="taraf_structure_2col_1zq">
<div class="margen_n">



 <p>Kürt açılımı konusunda başından beri ses getiren söyleşiler yapan Devrim Sevimay, bu kez Diyarbakır’a gidip Büyükşehir Belediye Başkanı Osman Baydemir’le konuşmuş. <br/><br/>Baydemir’in Sevimay’a anlattıklarının ilk bölümü dünkü <b><i>Milliyet</i></b>’te yayımlandı ve ben bu açıklamaları, gazetenin manşete çıkardığı <b>“Başbakan’a ‘sil baştan’ çağrısı”</b> kapsamında önemli buldum... Ama bence bu söyleşinin çok daha önemli, bu ülkede yaşayan herkes için elzem ve hayati olan mesajı, iç sayfada, satır aralarında kalmıştı. <br/><br/>Baydemir’in <b>“Türkiye’nin duyguları bölündü”</b> saptamasına dayanıyordu bu mesaj ve kendi deyişiyle bir <b>“çığlık”</b>tı aslında. <br/><br/>Bu çığlık, Türkiye’nin Doğu’sunu da, Batı’sını da bilen; Türklerle de Kürtlerle de konuşan herkesin gördüğü, hissettiği, adını koymasa bile en azından sezdiği bir bölünmeyi anlatıyor bize. <br/><br/>Şöyle diyor Baydemir:<b> <br/><br/>“Türkiye’nin Batı yakasındaki yurttaşımızın sevinci ve tasası ile Türkiye’nin Doğu yakasındaki yurttaşımızın sevinci ve tasası arasındaki makas giderek açılıyor...”</b> <br/><br/>Ve devam ediyor:<b> <br/><br/>“Bu yöntem bu şekilde sürerse tamam ülkeyi coğrafik olarak bölmezsiniz ama yurttaşları bölersiniz. Çünkü şu anda yurttaşların duygularını bölüyorsunuz.”</b> <br/><br/>Bölünmenin tarifini daha net yapıyor sonra:<b> <br/><br/>“Kabul etmemiz lazım ki, Türkiye’nin Batı yakasında ciddi bir öfke var. Ve Türkiye’nin Batı yakasındaki öfke artık bir ‘örgüte’ olan öfkeden çıkmıştır, bir halka öfke duyulmaktadır... Türkiye’nin Doğu yakasındaki öfke de neredeyse 2000 yılına kadar sadece devlete ya da kimi kurumlarınaydı. Şimdi o da totalleşmeye doğru gidiyor. Bu büyük tehlikedir.”</b> <br/><br/>Ve “tehlike”nin ne anlama geleceğini anlatıyor:<b> <br/><br/>“Birileri çözümü her iki halkta oluşan bu öfke ve duygusal kopuşta görüyor olabilir, ama ben bu sürecin her iki halkı da çok yaralayacağından endişe duyuyorum. Olayın sokak boyutuna baktığım anda ürküyorum. İstanbul’da üç milyon Kürt yaşıyor; İzmir’de, Bursa’da, Mersin’de... İzmir’de, İstanbul’da bir şey yaşanırsa bu mesela Hakkari’deki, Diyarbakır’daki okullara da sirayet eder. 15-20 yıldır bu ülkenin yaşamadığı bu talihsizliği ‘yine yaşamayız’ garantisini kimse bu aşamada çıkıp bize veremez.”</b> <br/><br/>Osman Baydemir, giderek etnik temelli bir ayrışmaya, nefrete ve şiddete dönüşme potansiyeli taşıyan bu duygusal bölünme konusundaki uyarısında haklı. Bu bölünmenin örneklerini son aylarda çok yaşadık; Kandil’den dönen PKK’lıların sınırdan girerkenki görüntüleri karşısında sevinçle gözyaşı döken Kürt arkadaşlarım var benim ve aynı görüntülere bakarken hırsından ağlayan Türk tanıdıklarım var... <br/><br/>İzmir’i bir anda “taş devri”ne ışınlayan o ilkel ve faşizan sokak sahnelerini sahiplenen Türkler az değil... Kürt belediye başkanlarını sıraya dizip kelepçeleyerek fotoğraflarını çekmeye, sonra da bu fotoğrafları servis etmeye imkân veren ilkel ve faşizan güdüleri paylaşan Türkler az değil... “Ahmet Türk benim apartmanımda oturmasın” diyen Ankaralı kadını, kasabalarına Kürtlerin taşınmasını istemeyen Trakyalıları ve Kürt meselesini çözmenin yolunu bir tür “tehcir”de gören Türk entelektüellerini tanıyoruz.<b> <br/><br/>Bunun karşılığında, Reşadiye’de yedi askeri şehit ederken, sadece devleti değil milyonlarca insanı da yaraladığını ve kendi halkının umutlarına ihanet ettiğini anlamaktan aciz Kürt gerilla zihniyetini ve onun destekçilerini de, açılımdan “zıkkım” diye söz edip “bitti bitti” diye sevinç nidalarıyla ortalıkta gezinen Kürt siyasetçilerini de tanıyoruz. </b><br/><br/>Baydemir’in anlattığı “bölünme” bütün bunların ortasında yaşanıyor. <br/><br/>“İki Türkiye var, iki Türkiye’de de hem Türkler hem Kürtler var” diyebilirim tabii; birinin “demokrasi, barış, eşitlik isteyenlerden,” diğerinin “demokrasiden korkan, şiddetten çıkar sağlayan, eşitliğe inanmayanlardan” oluştuğunu söyleyebilirim. Bunda bir doğruluk payı da olur; zira <b>Baydemir’in “çığlığı”nı kendi hançeresinde hisseden Kürtler gibi Türkler de çok, eminim. Ama bu bilgi, Türkiye’de belki de ilk defa, devletin uygulamalarını da aşan bir Türk-Kürt ayrışmasına, bir tür “segregasyon” tercihine, karşılıklı bir ırkçılık dalgasına kapılma tehlikesi yaşadığımıza ilişkin gözlem ve sezgilerimizi çürütmüyor.</b> Yeni bir tehlike bu... Vahameti kadar, aciliyeti de var. <br/><br/>Bu tehlikeyi bertaraf etmek, her şeyden çok özgüvenli, güçlü, kararlı ve birleştirici bir liderlik gerektiriyor. <br/><br/>Emine Aynalarla olmaz, Deniz Baykallarla olmaz... <br/><br/>Reşadiye saldırısı ve KCK operasyonları öncesinde, Diyarbakır’da Osman Baydemir’le sıcak bir görüşme yapan; evvelinde de, Kandil’den dönen bir PKK’lıya, bir insan, bir anne, bir kadın olarak bakabildiğini, onu dağa çıkmaya zorlayan koşullara isyan ettiğini ifade etmekten çekinmeyen Bülent Arınç gibi bir lider gerek mesela... <br/><br/>“Yaradılanı sevdik Yaradan’dan ötürü” sözünü, fazla gecikmeden, gidip Diyarbakır’da yeniden söyleyecek ve ne olursa olsun açılımda ısrar etmekten vazgeçmeyecek bir Recep Tayyip Erdoğan gerek. <br/><br/>Osman Baydemir’in <b><i>Milliyet</i></b>’te önerdiği gibi, dağdan dönen PKK’lılarla bir grup Türk aydınını hep birlikte Mevlana’ya, Ahmed Hani’nin mezarına ve Çanakkale Şehitliği’ne götürüp “birlik” mesajı vermeye ikna edebilecek bir lider gerek...</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9467.htm), [web.archive.org (arşiv bağlantısı)](http://web.archive.org/web/20100117235301/http://taraf.com.tr:80/makale/9467.htm)
# Tipeş tipeş Ayalon

*Yasemin Çongar 13.01.2010*

<div class="taraf_structure_2col_1zq">
<div class="margen_n">



 <p><b>“Alacakaranlık Kuşağı”</b> bu tavrın teşhisini çoktan koymuştu zaten. <br/><br/>İsrail Dışişleri Bakan Yardımcısı Danny Ayalon’un dün Türkiye’nin Tel Aviv Büyükelçisi Oğuz Çelikkol karşısında, kendisini ilkel, ülkesinin hariciyesini zekâ yoksunu, İsrail halkının önemli bir bölümünü de mahcup duruma düşüren tavrından söz ediyorum. <br/><br/>“Alacakaranlık Kuşağı,” İsrail’in <b><i>Haaretz</i></b> Gazetesi Yayın Kurulu üyesi Gideon Levy’nin gazetedeki köşesinin adıdır.<b> <br/><br/>57 yaşındaki Levy, İsrail’in önemli “sol” yazarlarından biri olarak bilinir; 1970’lerin sonunda Şimon Peres’in danışmanlığını yapmıştır; yıllardır, İsrail’in işgal ettiği Filistin topraklarından hiç koşulsuz olarak geri çekilmesini savunur ve Gazze’de yaşanan insanlık dramının kendisini İsrailli olmaktan utandırdığını söylemiştir. Velhasıl, İsrail sağının ve derin devletinin hazzetmediği cesur ve dürüst bir yazardır... </b><br/><br/>Levy, 10 ocakta, Alacakaranlık Kuşağı’nda “İsrail’in neden böyle davrandığını ancak psikiyatristler açıklayabilir” başlıklı makalesinde, ülkesinin yarı-teokratik düzenine, Batı Şeria’da yeni Yahudi yerleşimleri inşa etmesine, Golan Tepeleri’nde süren işgaline ve genel olarak dünyayla ilişkilerine çatarak, bütün bu politikaların arkasındaki haletiruhiyeyi aynen şöyle tarif ediyordu:<b> <br/><br/>“Gerçeklikle bağın kopması; geçici veya kalıcı delilik hali, paranoya, şizofreni ve megalomani; hafıza kaybı ve muhakeme kaybı.”</b> <br/><br/>Ayalon’un dün Çelikkol’u, Başbakan Erdoğan’ın son açıklamaları ile <i>Kurtlar Vadisi-Pusu</i>’daki bazı sahnelerin anti-Semitik ve İsrail-karşıtı olmasından duydukları rahatsızlığı iletmek için bakanlığa çağırdığında yaptığı soytarılığa bir anlam vermek, bu teşhisin ışığında gerçekten de daha kolay. <br/><br/>Türkiye’nin büyükelçisini daha alçak bir koltuğa oturtup sonra da kameraları içeri davet ederek, İbranice <b>“Yalnızca bizden aşağıda oturduğunun ve bu odada sadece tek bir bayrağın olduğunun görülmesini istedik”</b> diyen Ayalon’un, böylesi bir kabalıktan medet umacak kadar alçalabilmesi, İsrail’in bir yanıyla ne kadar hasta ve tedaviye muhtaç olduğunu kanıtlıyor. <br/><br/>“Bir yanıyla” diyorum, zira Gideon Levy gibi bu hastalığın teşhisini de, tedavisinin nasıl mümkün olacağını da bilen İsraillilerin sayısının hiç de az olmadığını iyi biliyorum. Esasen, Ayalon’un münasebetsizliği, halen İsrail’deki koalisyonun küçük ortağı olan <b>Yisrael Beyteynu</b> (Evimiz İsrail) Partisi’nin ufuksuz politikalarıyla, özel olarak da bu partinin kurucu lideri ve halen İsrail Başbakan Yardımcısı ve Dışişleri Bakanı olan <b>Avigdor Lieberman</b>’ın huysuzluklarıyla uyumlu bir tavırdır. <br/><br/>Gideon Levy’nin, yukarıda değindiğim makalesinde, Lieberman’dan “hayduttan farksız ve şiddet yanlısı bir şahsiyet” diye söz edip, “bir ülke böyle bir adamı nasıl olur da bir numaralı diplomatı yapar” diye sorması boşuna değil... Dün gördük ki aynı soru İsrail’in “iki numaralı” diplomatı için de pekâlâ geçerli...<b> <br/><br/>Bu sorunun İsrail hükümeti içinde bile soruluyor olması, İsraillilerin onuru ve zekâsı adına ne kadar “avutucu” ise, bence, biz Türkiyeliler açısından da, pek kolay kendimizi kaptırdığımız o toptancı İsrail karşıtlığı ve Yahudi düşmanlığına karşı o kadar “uyarıcı” olmalı. </b><br/><br/>Nitekim İsrail’in İşçi Partili, Basra doğumlu ve “Türkiye dostu” olarak bilinen Sanayi, Ticaret ve Çalışma Bakanı Binyamin Ben-Eliezer, Ayalon’un tavrına tepki vermekte gecikmedi; dün Hindistan’da olmasına rağmen <b><i>Yedioth Ahronoth</i></b> gazetesine konuşarak, yapılanı “yakışıksız” diye nitelendirip “Türk Büyükelçisi’nin haysiyeti korunmalıydı. Türkiye’yi bize düşman ülkelere dahil etmek çıkarımıza değildir” dedi. <br/><br/>Şimdi gözler, aynı zamanda İşçi Partisi lideri de olan İsrail Savunma Bakanı ve Başbakan Yardımcısı Ehud Barak da... Barak’ın üç dört gün sonrası için planlanan Türkiye ziyaretinden vazgeçmemesi doğrusu sürpriz olur. Başbakan Erdoğan dün Ayalon’un tavrına, <b>“İsrail’de bir koalisyon hükümeti olması bizi ilgilendirmez, bu tavır İsrail hükümetini bağlar”</b> diye tepki göstermekle haklıydı; aynı açıklamada “Barak’la kendisinin görüşmeyeceğini” de söyledi. <br/><br/>Ancak ben bu yazıyı yazarken, henüz Barak’ın gelmeyeceği ya da kendisine Ankara tarafından “gelmeyiniz” dendiği yönünde bir haber yoktu. <br/><br/>Eğer Barak, yaşanan bu krize rağmen gelirse, Ayalon’un tavrını tasvip etmediğini, bunun sadece diplomatik nezaket kurallarını değil, İsrail’in kastını da aşan bir davranış olduğunu Ankara’daki muhataplarına ileterek, kendisini ve partisini “hastalanan bir bünyenin nispeten sağlıklı uzuvları” arasında konumlayacağını umuyorum. <b>Ancak yine Gideon Levy’nin tarif ettiği “hastalık” hali, Barak’ın seyahatini önleyebilir. Zira İsrail basınında, ikinci bir Gazze Savaşı’nın çıkmak üzere olduğu, İsrail tanklarının her an güneye ve batıya doğru harekete geçebileceği, piyade birliklerinin Negev Çölü’nün batısında kamp kurmaya başlayabileceği yönünde haberler vardı dün.</b> <br/><br/>Eğer bu gerçekleşirse, İsrail’in hastalığı yeniden cinnete dönüşüyor demektir. O zaman, dün Büyükelçi Çelikkol’un maruz kaldığı aptalca (İbranicede “tipeş”) tavrı, Danny Ayalon ve şürekâsına mal etmekle yetinmek ve Türkiye’de İsrail’e karşı ayrımsız bir öfke dalgasının yeniden kabarmamasını dilemek de nafile kalır... Gazze’ye yeniden saldıran bir İsrail, bölgede ve dünyada tahmin bile edemeyeceği bir izolasyona “tipeş tipeş” yürümüş olacaktır.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9481.htm), [web.archive.org (arşiv bağlantısı)](http://web.archive.org/web/20100125013542/http://taraf.com.tr:80/makale/9481.htm)
# İsrail İsrail’e karşı

*Yasemin Çongar 14.01.2010*

<div class="taraf_structure_2col_1zq">
<div class="margen_n">



 <p>Kelimelerle başlar kavga; dil bazen her şeydir. <br/><br/>Anlatayım... <br/><br/>İbranicesi “<b>Yehuda ve Şomron</b>,” Arapçası <br/><br/>“<b>El Yahudiyye ve Samara</b>”dır, Türkçeye ise daha ziyade “<b>Yudea ve Samarya</b>” diye aktarılır. Tevrat’ta da bu isimle geçer, 1967’den beri İsrail devletinin resmî terminolojisinde de. <br/><br/>Ürdün Nehri’nin Batı kıyısında kalan ve tam ortasında Kudüs’ün (kişinin meşrebine göre, Yeruşalayim’in ya da el-Kuds’un) yer aldığı topraklardır burası. Yudea, Kudüs’ün güneyinde yer alır; Samarya kuzeyinde...<b> <br/><br/>Ve bölgenin, İsrail’in bu toprakları “işgal” ettiğini kabul eden herkesin dilindeki adı “Batı Şeria”dır bugün. İsrail’de, mesela, Likud’un ve diğer sağ kanat partilerin taraftarları buraya “Yehuda ve Şomron” derler inatla ama İşçi Partililerden, solculardan, liberallerden “Hagada Hama’aravit” yani Batı Şeria ya da kısaca ve “işgal” imasını içinde taşıyan “haşehatim” (topraklar) kelimelerini işitirsiniz.</b> <br/><br/>Zira, sadece Arap-İsrail kavgasında değil, İsrail’in İsrail’le bitmez tükenmez mücadelesinde de kudretlidir kelimeler... Arapça ile İbranicenin farkından ibaret değildir ayrışmanın sesi; esas fark, barışın dili ile savaşın dili arasındadır. <br/><br/>Moldova’nın başkenti Kişinev’de doğan ve “<b>Evet Lubovitz</b>” olan adını, Sovyet rejiminin Yahudilere karşı ayrımcı politikasından payını alıp yirmi yaşında ailesiyle birlikte İsrail’e göçtükten sonra, <b>Avigdor Lieberman</b>’a çeviren şahıs da İsrail’de savaşın ve işgalin dilini konuşanlardan biri bugün. Bu şahıs, maalesef İsrail’in dışişleri bakanı ve maalesef her geçen gün biraz daha “meşum ve meczup” bir karaktere dönüşüyor. <br/><br/>Lieberman’ın konuştuğu “işgal dili” Türkiye ile İsrail arasındaki yeni gerilimin de nedenleri arasında. Lieberman, kurucu lideri olduğu <b>Yisrael Beyteynu</b> (Evimiz İsrail) Partisi’ndeki sağ kolu ve Dışişleri Bakan Yardımcısı Danny Ayalon’a, Türkiye’nin Tel Aviv Büyükelçisi Oğuz Çelikkol’u “aşağılama” talimatını veren kişi. Ve, öyle anlaşılıyor ki, bu talimatın arka planında Lieberman’ın Türkiye’den, özelde de AKP hükümetinden hazzetmemesinden daha fazlası var.<b> <br/><br/>İsrail’in “sağcı” Dışişleri Bakanı Avigdor Lieberman, İsrail İşçi Partisi’nin lideri ve ülkenin Savunma Bakanı Ehud Barak’la fena halde kavgalı... İki koalisyon ortağının kavgası, ideolojik tercihlerinin ve güncel politikaları arasındaki farkların ötesinde bir meseleye dayanıyor”; meselenin İbranice adı, “Hamerkez Haüniversite Ariel Beşomron</b>.” Türkçesiyle, Samarya Ariel Üniversite Merkezi. <br/><br/>Yani, Batı Şeria’daki bir yüksekokuldan bahsediyoruz. Aslında burası, halihazırda İsrail devletine ait en büyük yüksekokul... Gelin görün ki, İsrail topraklarında değil, Samarya’da, işgal altındaki topraklardaki en büyük Yahudi yerleşimlerinden biri olan Ariel’de kurulu. <br/><br/>1982’de İsrail Bar İlan Üniversitesi’nin Batı Şeria’daki kolu olarak açılan okul, 2007’de adını “üniversite merkezi” olarak değiştirdi; amaç “üniversite statüsü” almaktı, okulun diplomalarının “üniversite diploması” olarak tanınmasıydı. Ama bu hiç gerçekleşmedi; dönemin başbakanı Ehud Olmert fikre olumlu baksa bile, İsrail’in YÖK’ü diyebileceğimiz konsey, Yeşil Hattın öteki tarafında bir okula bu statüyü tanımayı reddetti. Ret kararında, Samarya’da bir İsrail okulunun “üniversite” olarak kurumsallaşmasına olanak tanınmasının, yerleşimlerin ve işgalin de kurumsallaşmasına, dolayısıyla kalıcılaşmasına katkı yapacağı kaygısı rol oynadı. <br/><br/>“<b>İki devletli çözüm” fikrini kâğıt üstünde kabul etse bile, Batı Şeria’daki Yahudi yerleşimlerini durdurmaktan kaçınan mevcut İsrail hükümeti içindeki “sağcı” aktörler, başta da Lieberman, Hamerkez Haüniversite Ariel Beşomron’a “üniversite” statüsü verilmesi için çok uğraştı. Likud ağırlıklı, Binyamin Netanyahu liderliğindeki koalisyonun genel mutabakatı da aslında bu statünün verilmesi yönündeydi. Ama hükümetin ağır topu Ehud Barak, “Şomron” (Samarya) yerine “Haşehatim” (topraklar) diyenlerin ve “işgalin” yakın gelecekte bitmesini isteyenlerin sesini dinleyip mutabakata karşı geldi; Samarya Ariel Üniversite Merkezi’ne “üniversite” statüsü verilmesini veto etti.</b> <br/><br/>Veto kararıyla küplere binen Lieberman, iki gün önce Evimiz İsrail Partisi’nin Knesset’teki on beş milletvekiline, koalisyon ortağı İşçi Partisi’nin bundan böyle parlamentoya sunacağı bütün yasa tasarılarına karşı oy kullanmaları talimatını verdi. Bununla yetinmedi; Ehud Barak’ın Türkiye ile geçen yılki “Davos dakikası”ndan beri limoni olan ilişkileri düzeltmeye yönelik ziyaretini sabote etmenin bir yolunu aradı... Ve çareyi Bakan Yardımcısı Danny Ayalon’u, Büyükelçi Oğuz Çelikkol’dan yirmi beş santim yüksekte oturtmakta buldu. <br/><br/>Ahmaklık dozu küstahlık dozundan da fazla olan bu tuhaf gösteriye dün en sert tepki gösterenlerden biri, Kadima’nın Knesset’teki üyelerinden Dürzi Arap ve eski Dışişleri Bakan Yardımcısı <b>Mecelli Vahabi</b>’ydi. “Diplomat Ayalon, politikacı Ayalon’un yaptığı hatayı hemen düzeltmeli,” diyordu Vahabi, “Türkiye Büyükelçisi’nden açıkça özür dilemeli. Bundan böyle de kendi parti politikasını, kendi dilini, ülkenin politikasının ve dilinin önüne geçirmemeli.”<b> <br/><br/>Vahabi’nin sözlerini okurken, “ne çok İsrail var” diye düşündüm, “İsrail’e karşı konuşan bir İsrail de var. Ve her yerde olduğu gibi İsrail’de de savaşın diline karşılık, barışın da hiç susmayan bir dili var.”</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9497.htm), [web.archive.org (arşiv bağlantısı)](http://web.archive.org/web/20100125013557/http://taraf.com.tr:80/makale/9497.htm)
# Şizofreni

*Yasemin Çongar 15.01.2010*

<div class="taraf_structure_2col_1zq">
<div class="margen_n">



 <p>Türkiye’nin “tek parti” rejimine doğru gittiği feryadına, AKP’nin seçmen iradesini iktidara tahvil etmeyi denemesi neden oluyor... <br/><br/>Seçimi kazanan siyasi partinin hükümet kurabildiği ama hiçbir zaman iktidar olamadığı bir ülkede, bu gizli kuralı değiştirme yönündeki adımların, gücünü bu kuraldan alan muktedir bürokrasinin huzurunu kaçırması normal. <br/><br/>Esasen, Türkiye’deki muktedir bürokrasi ve onun sivil-asker unsurları, 1920’lerden bir gıdım öteye gidememiş olan Kemalist tasavvurla uyumlu bir toplumun sadece hayallerinde var olduğunu kavrayalı çok oldu. <br/><br/>O tasavvura uymayan gerçek toplumun içinden çıkan temsilcilerin, rejimin vasilerinin emrinde birer “memur” olmayı reddedip “iktidar” konumuna gelmeye çalışarak, rejimi gerçek toplumun arzu ve ihtiyaçlarıyla uyumlu şekilde değiştirmeyi hedeflemesi de büsbütün yeni bir olgu değil aslında... <br/><br/>Yeni olan, toplumun bugün artık böyle bir hedefin arkasında daha kararlı biçimde durabilecek olgunluğa erişmiş; vesayete ihtiyaç olmadığını daha geniş kesimlerin fark etmiş olması. <br/><br/>Dolayısıyla, eskiden iktidar olmayı deneyenleri, kolaylıkla “karşıdevrimci” ve “Cumhuriyet düşmanı” ilan ederek, rejimi toplumun istediği yönde değiştirmeye dönük en çekingen arayışları bile darbeyle, muhtırayla, suikast girişimiyle zapturapt altına alan muktedirlerin işi bugün çok daha zor. <br/><br/>Feryadın tizliği biraz da bu zorluğun kavranmasından bence... <br/><br/>Peki ama söz konusu muktedir bürokrasinin organik bir parçası olmayan ya da olmadığını umduğumuz birtakım şahısların da bu feryada katılmasını, toplumun tepkisini çekince de, “demokrasiden başka bir şey istiyorsam namerdim” kabilinden cümlelerle savunmaya geçmelerini nasıl yorumlamalı? <br/><br/>“Sivil darbe, sivil vesayet, sivil faşizm, tek parti rejimi” ve benzeri kavramlar üzerinden yürütülen kampanyanın, dünkü <i>Sabah</i>’ta Haşmet Babaoğlu’nun yazdığı gibi “postmodern bir 27 Mayıs” özlemini ima ettiğini hakikaten fark etmiyor mu bu arkadaşlarımız? <br/><br/>Hem, eğer gerçekten de bugünkünden daha az değil, daha çok demokrasi peşindeyseler neden somut demokratikleşme taleplerini dillendirmek yerine, soyut diktatörlük hezeyanlarını anlatmak için nefes tüketiyorlar? <br/><br/>Neden, mesela, Türkiye’nin Avrupa Birliği’yle uyumunu sağlayacak reformların hızlandırılması, Kürt açılımının akim kalmaması, ordunun kışlasında oturup siyasetten elini çekmesi, devleti değil vatandaşı koruyan “sivil” bir Anayasa’nın hazırlanması konusunda kampanya yürütmek ve bütün partileri bu yönde zorlamak yerine, bu konularda eksik ve ürkek de olsa bir şeyler yapmaya niyetlenen yegâne siyasi partiden korkuyorlar? <br/><br/>Aksiyonlar değil aktörler üzerinden tartışmayı; ne yapıldığına değil kimin yaptığına göre pozisyon almayı kendilerine niçin reva görüyorlar? <br/><br/>AKP’yi, 301. maddeden Kürt meselesine, faili meçhullerin soruşturulmasından darbe girişimlerinin sorgulanmasına, Ermenistan’la ilişkilerin normalleşmesinden Dersim Katliamı’nın adının konmasına kadar son dönemde siyasi tartışma gündemimize giren bir dizi konuda, yeterince cesur, yeterince kararlı davranmadığı için eleştirseler ya... <br/><br/>Hayır, onlar hükümete karşı, bu somut konular bazında demokrat temelli bir muhalefete katılacaklarına, tam tersi cepheye savrulup “sivil darbe” kampanyasına katılarak AKP’ye “fazla ileri gittin, frene bas” telkinleri yapan muktedir bürokrasiyle düet yapmayı tercih ediyorlar. <br/><br/>“Tek parti” olma hevesiyle itham ettikleri AKP’yi “umacı” gibi göstermek için harcadıkları enerjiyi, diğer siyasi partileri “demokrat” bir çizgiye çekmek için harcayarak, AKP’nin “tek”liğinin sona ermesini de kolaylaştırmak nedense hiç akıllarına gelmiyor. <br/><br/>“Tek parti” fikri hoşuna gitmeyen bir demokratın, bugün CHP’yi, MHP’yi ve sivil toplumun bilumum aktörlerini yeni bir Anayasa için, Kürt meselesine barışçı çözüm için, gayrımüslimlerin eşitliği için, üniversitede başörtü hakkı için zorlaması gerekmez mi? <br/><br/>Sahi, “tek parti” kâbusu gören arkadaşlardan kaçı, Brezilya’da askerî rejimin 1964-1985 dönemindeki günahlarının sorgulanmasını isteyen sivil hükümetten değil, o hükümete “höt” demeye çalışan generallerden yana açıklama yapan Deniz Baykal’ı eleştirmek için nefes tüketiyor bugün? <br/><br/>Bu soruları ısrarla sormalıyız... <br/><br/>“Sivil vesayetten” yani seçmen iradesinin “iktidara” taşınmasından korkan ve korktuğunu da itiraf edenlerin durumu olsa olsa “demokrasi paranoyası” ile açıklanabilecekken, “demokrat” olduğunu söyleyenlerin de bu paranoyaya kapılması tehlikeli bir şizofreniye işaret ediyor çünkü... <br/><br/>Siyasetin akli dengesini korumak için, bu şizofreniyi sorgulamalıyız.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9515.htm), [web.archive.org (arşiv bağlantısı)](http://web.archive.org/web/20100126131858/http://taraf.com.tr:80/makale/9515.htm)
# Çok sevdiklerimiz ve yarım bıraktıklarımız

*Yasemin Çongar 16.01.2010*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Her tutku düşmanıyla birlikte büyür.Ve yarım kalmamış bir arzu artık arzu değildir. <br/><br/>“<b>İnsanın tutkuları</b>” der Denis de Rougemont, “<b>başka tutkularla sürekli çatışma halindedir. Aşkımız nefretle çatışır, hazlarımız acılarla... Sevincimiz ile sevincimizin sebebi arasında daima bir uçurum, bir engel vardır. Bazen toplumdur bu engel; günahtır, erdemdir bazen. Bazen vücudumuzdur, bazen de içimizdeki öteki. Tutkuyu gayretkeş kılan da budur zaten. Ve eksiksiz bir kavuşma için duyduğumuz istek, tam da bu nedenle, bizi bu istekten kurtaracak olan ölüme duyduğumuz özlemle birleşir. Acısız var olamaz tutku; bu yüzden de, kendi yok oluşumuzu arzulamamızı sağlar</b>.” <br/><br/>1985’te ölen İsviçreli yazar De Rougemont, bu cümleleri, geçen “yüzyılın en iyi yüz kitabı” arasında sayılan ama ne yazık ki Türkçeye çevrilmeyen <b><i>L’amour et l’occident</i></b> (Aşk ve Batı)’da yazmıştı. <b><i><br/><br/>L’amour et l’occident</i></b>, adı üstünde aşkın Batı’daki evrimini anlatır; cinsel tutkunun felsefi ve psikanalitik tarihi olarak da okunabilir kitap, Batı’nın, daha doğrusu Hıristiyanlığın duygusal tarihi olarak da... <br/><br/>De Rougemont’a göre, Ortaçağ Avrupa’sının tutkuyu yüceltmesi boşuna değildir; bir bakıma, <b>saçlarına kırlangıç beyazı düşmüş İsolde’nin elinden zehir yerine yanlışlıkla aşk iksiri içen Tristan’ın ayrılık ve ölüm nakışlı hikâyesinin milyonlarca kez tekrarlanmasından ibarettir Batı’nın tarihi</b>; Hıristiyanlığın kutsadığı engelsiz ilişkiler ile şövalyece ölüme yürümeyi gerektiren imkânsız ilişkiler arasındaki tercih, ilk kez Ortaçağ Avrupa’sında başlı başına bir <b><i>değer</i></b> olarak belirmiştir. <b>Erişilemez olana tutkuyla bağlanmakta, yasak olanı şehvetle istemekte ve arzularına esir düşmüş iki kişinin simgesel ya da hakiki bir ölüme birlikte yürümesinde, Hıristiyanlığa rağmen bir erdem, bir yücelik keşfetmiştir Batı zihniyeti</b>. <br/><br/>Kaçınılmaz olana kollarını açmıştır bir bakıma; tehlikeyi kutsamıştır. <br/><br/>De Rougemont’u okurken, bu keşfin ve kutsamanın roman sanatının sebeb-i hikmeti olduğunu daha iyi anlar insan; sadece romanın da değil, aslında bir bütün olarak insanlık anlatısının merkezinde şehveti görür De Rougemont; bir yüzü “zina” diğer yüzü “şantaj” olan şehveti. <br/><br/>De Rougemont’a göre gerçek aşk, zina etme arzusudur, içinde şantajı, tehdidi, tehlikeyi barındıran bir tutkudur; “bir şövalyenin başkasına ait olan bir Hanımefendi için duyduğu istektir.” <br/><br/>Gerçek aşk, yasak aşktır, velhasıl; Aragon boşuna “mutlu aşk yoktur” demez.<b> <br/><br/><br/><font size="3">Kadınları yazan kadın</font><i> <br/><br/>L’amour et l’occident</i></b>’ı yıllar sonra yeniden karıştırmama neden olan roman, 2010’un ilk mucizelerinden biri olarak yerleşti Amerika ve Britanya’daki kitapçı raflarına. <br/><br/>Romanın adı <b><i>Unfinished Desires</i></b> (Bitmemiş Arzular); yazarı bundan önce özellikle <b><i>Odd Woman</i></b> (Tuhaf Kadın) ve <b><i>Good Husband</i></b> (İyi Koca) romanlarıyla tanınmış olan Gail Godwin. <br/><br/>Godwin, <b><i>Unfinished Desires</i></b>’da daha önce yaptığı gibi yine kadınları yazıyor; üstelik bu kez östrojen dozu her zamankinden daha yüksek bir ortamda yapıyor bunu; Kuzey Carolina’daki Mount St. Gabriel Katolik Yatılı Kız Okulu’nun baş rahibesi Suzanne Ravenel’in seksen yaşına vardığında teybe aldığı hatıralarını, yani okulun elli yıllık tarihini anlatıyor. <br/><br/>Bir anda, kadın olmaya hazırlanan gençkızlarla bir zamanlar gençkız olan kadınlardan oluşan bir kalabalık içinde buluyorsunuz kendinizi. Yönettiği okulun eski öğrencilerinden biri ve eski bir kızlar çetesi lideri olan Rahibe Ravenel’in kişiliğinde, kadın olmak ve olamamak üzerine, dinin kutsadığı mubah ilişkilerdense yasak tutkulara bir an için teslim olup sonra şövalyece ölüme yürümek üzerine düşünüyorsunuz.<b><i> <br/><br/>Unfinished Desires</i></b>, okuru, arkadaşlığın, aşkın, şehvetin ve imanın coğrafyasında elli yıllık bir ruhsal yolculuğa çıkarıyor ve doğrusu pek de çaktırmadan yapıyor bunu. Bu sıradan okulun sıradan öğrencilerinin sıradan maceralarında hem insanlığın duygusal tarihinin bir özeti var hem de hayatı ve ölümü anlamlı kılan tutkularımızın birer eskizi sanki. <br/><br/>Romanın mucizesi, bütün bunları çok sakin, neredeyse mutaassıp bir dille anlatabilmesinde; kuvvetini samimiyetinden alan bir üslupla, okurken uzanıp dokunabileceğiniz kadar yakın, birkaç satır sonra arz-ı endam edeceğini kokusundan anlayabileceğiniz kadar sahici karakterler yaratabilmesinde saklı.<b> <br/><br/><br/><font size="3">Tanrısal doğaçlama, söylenen beden</font></b> <br/><br/>Özellikle, Rahibe Ravenel kolay unutulmayacak bir karakter; her kadının ve her erkeğin içinde ondan biraz var zira. <br/><br/>Kitabın başında, romandaki şimdiki zamanın elli yıl öncesine, 1951’de bir ağustos gününe dönen Ravenel, yeni bir rahibeye okulu gezdirirken “<b>Kızları benim seyrettiğim kadar çok seyredince, yıllar içinde her sınıfın başlı başına bir organizma halini aldığını görüyorsun</b>” der.<b><i> <br/><br/>Unfinished Desires</i></b>, bir yandan bu organizmanın hücrelerine giren bir roman; kızlar arasındaki arkadaşlığın, çekişmenin, kardeşliğin ve kıskançlığın, o bitmek bilmez ‘<b>kimim, kim olmak istiyorum, kim olabileceğim</b>’ sancısının birkaç kuşak üzerinden, kişisel içebakış ve geriye dönüşlerle dura kalka ilerleyen hikâyesi. <br/><br/>Diğer yandan, kızların ve kadınların romanda nispeten daha az görünür olan erkeklere, birbirlerine ve Tanrı’ya olan tutkularını, tatmin edilmesi imkânsız arzularını, zaaflarını ve kudretlerini nakış nakış işleyen bir anlatı bu. <br/><br/>Rahibe Ravenel’in “<b>Bir erkeğin sesine sahip. Çok zeki birisi. Asla aklıma gelmeyecek şeyleri getiriyor aklıma</b>” diye tarif ettiği Tanrı’yla olan monologu ya da Araf’ta sıkışıp kalan annesini Cennet’e göndermeye karar veren Chloe adlı öğrencinin, bütün gençliğine ve naifliğine rağmen üvey babasına cesaretle kafa tutan konuşması, insanın içindeki kutsal kudreti, Godwin’in deyişiyle “Tanrısal doğaçlama yeti”sini ortaya koyan çok güçlü sahneler... <br/><br/>Tabii, “iffetli” Katolik gençkızlarla onların öğretmenleri olan “tövbeli” rahibelerin sürekli <b><i>söylenen</i></b> bedenlerinin, mubah ve erdemli olanın değil, şehvetin dilini konuşmaktaki ısrarına tanık olmak da bir o kadar etkileyici. <br/><br/>Rahibe Ravenel’in St. Gabriel’deki öğrenciliği sırasında en yakın arkadaşıyken bir trafik kazasında ölen Antonia’yla ilgili o hiç değişmeyen rüyası mesela...<b> <br/><br/>Her gece, aynı kristal yüreğin aynı noktasına geçmişten fırlatılmış bir taş gibi isabet ederek, incecik çatlaklar yaratan bir öpüşme ânı bu; Antonia ile “doyumun zirvesine ulaştığım an” diye anlatıyor seksenindeki Rahibe Ravenel onu, “Tabii, bu işin kötü bir yanı da var. Yıllar sonra bu ihtiyar vücudun içinde hep aynı tatminin suçluluk duygusuyla titreyerek uyanmak var” diyor sonra çok sakin bir sesle.</b> <br/><br/>Yaşlı rahibe böyle diyor ama aslında tekrar eden her tutkulu rüya gibi, Ravenel’in rüyası da bir doyumdan ziyade avutulması imkânsız bir özlemin habercisi.<b><i> <br/><br/>Unfinished Desires</i></b>, adına uygun biçimde, bu tür özlemlerde yoğunlaşıyor. Romanın ilk sayfasındaki iki soru, son sayfasına kadar farklı kadınların farklı hikâyelerinde, gizliden gizliye tekrarlanırken, bu hikâyelerin ima ettiği her farklı cevap, okuru biraz daha kendi içine, biraz daha, sevinciyle sevincinin sebebi arasındaki o aşılmaz uçuruma döndürüyor.<b> <br/><br/>“En çok neyi sevdiniz? Ve neyi yarım bıraktınız?” </b><br/><br/>Sihirli sorular bunlar... Muhtelif cevapların tek ortak yönünü ise yarım kalmamış her arzunun arzu olmaktan er geç çıkmasında buluyorum ben.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9546.htm), [web.archive.org (arşiv bağlantısı)](http://web.archive.org/web/20100126131935/http://taraf.com.tr:80/makale/9546.htm)
# Popülizm ve politika

*Yasemin Çongar 19.01.2010*

<div class="taraf_structure_2col_1zq">
<div class="margen_n">



 <p>Popülizm, duygulardan beslenir. Bilhassa, korkuyu pek sever... Toplumun kuşkularını, kaygılarını kaşıyıp kışkırtarak korkuya dönüştürmeyi iyi bilir popülist zevat. <br/><br/>“<b>Tehlikenin farkında mısınız” diye sora sora kendilerinin kurguladığı tehlikeden başka hiçbir şeyin farkında olamayacak bir hale getirmeye çalışırlar kalabalıkları.</b> <br/><br/>Korku ekip paranoya biçmektir amaç. Bunu başardıklarında, “Arap diktatör kitle imha silahlarıyla bizi vuracak” diye cepheye sürerler yoksul gençleri... Ya da “ordu göreve” diye pankart taşıtırlar kendisini “demokrat” sanan kadınlara... <br/><br/>Popülist söylem yaratıcıdır. <b>Bir dönemin favori umacısı olan Aczmendiler artık kimseyi korkutmamaya başladığında, bir de bakmışsınız “Malezyalılaşma” tehlikesi tavan yapmış... Malezya fobisi yeterince yerelleşmeyince, mahalle fobisinden medet umarlar... O da miadını doldurunca “tek parti” ve “sivil vesayet” yumurtalarını tokuşturur popülistler; “dış politikada eksen kayması var” diye gıdaklama sesleri duyulur. </b><br/><br/>Bunlara alışığız. Ama popülizm sadece korkudan beslenmiyor bu ülkede. Kandan ve gözyaşından da besleniyor.<b> <br/><br/>Devletin derin dehlizlerinde yapılan nice karanlık planın, popülizmin acıya ve merhamete olan iştahına güvendiğini; nice suikastın bu güvenle gerçekleştirildiğini düşünüyorum ben. <br/><br/>Hrant Dink de üç yıl önce bugün bu hesapla öldürüldü.</b> <br/><br/>Ordu içinde hazırlanan Mart 2009 tarihli “Kafes Eylem Planı”nın giriş bölümü bu konuda zihin açıcı: <br/><br/>“<b>Rahip Santoro, Malatya Zirve Yayınevi ve Hrant Dink operasyonları sonrasında Türkiye’de yaşayan gayrımüslimlerin irticai grupların hedefinde olduğu yönünde kamuoyu oluşmuş, ancak AKP tarafından karşıt medyanın da desteğiyle söz konusu olayların Ergenekon tarafından organize edildiği şeklinde yoğun propaganda faaliyetlerinde bulunulmuştur.”</b> <br/><br/>Katledilen gayrımüslimlerin “irticai grupların hedefinde olduğu” yönünde bir popülist kabul ve öfke dalgası yaratma planının başarısızlığını böyle itiraf ediyor “Kafes”i yazan üniformalılar... Ardından, bu “talihsiz” durumun tersine çevrilmesinin yolunu da tarif ediyorlar; bunun için “acı ve merhamet” sömürüsünden “korku” sömürüsüne geçilmesi öngörülüyor: <b><br/><br/>“Özel Operasyon Gücü Komutanlığı tarafından Ergenekon Davası’nda tutuklu bulunanlara destek vermek, AKP ve yandaşlarının karşı psikolojik harp faaliyetlerini etkisiz kılmak, gündemi değiştirerek hedef saptırmak, teşkilatın moralini yükseltmek ve kamuoyunun desteğini kazanmak maksadıyla; gayrimüslimler üzerinde korkutucu propaganda icra edilecek ve söz konusu faaliyetler kaynağı bakımından kara propaganda ile AKP ve AKP’ye destek veren diğer şer odaklarınca icra edilmiş gibi gösterilecektir.”</b> <br/><br/>Açık ve net... Hrant Dink’in öldürülmesinden bir “operasyon” olarak söz eden bu planla ilgili ayrıntılı haberi, biz bundan tam iki ay önce 19 Kasım 2009’da <i>Taraf </i>’ta yayımladık. Planın belgesi, Ergenekon sanığı emekli Binbaşı Levent Bektaş’a ait evrak arasında bulunmuştu. Bu evrakta, planla bağlantılı Bahriyeli Cuntası’nın şeması da vardı. Şemada iki koramiral ve bir tuğgeneralin adı geçiyordu; “Başkan” diye adlandırılan kişi 2009’da emekliye ayrılan eski Kuzey Deniz Saha Komutanı Ahmet Feyyaz Öğütçü’ydü. Bir de tabii, belgenin üzerine eklenmiş notta “Uygundur Kadir Paşa koordine etsin” yazılıydı; Kadir Paşa’nın, 2009’da emekliye ayrılan eski Deniz Eğitim Komutanı Koramiral Kadir Sağdıç olması kuvvetle muhtemel...<b> <br/><br/>Kafes Planı soruşturuluyor. Ancak ne Öğütçü ne Sağdıç plandaki olası rolleri konusunda ifade verdi.</b> <br/><br/>Arkadaşımız Tuğba Tekerek geçen pazar, avukat Fethiye Çetin’le konuştu; Dink Davası ile Kafes Planı’nın bağlantısını sordu. Çetin’in cevabı netti: <br/><br/>“<b>Kadir Paşa kimdir, bir amiral. Olur veren ise ondan da üstte biri. Bu kişiler ortaya çıkarılmadan Hrant Dink Cinayeti çözülemez. Biz Hrant Dink ailesi olarak Kafes Eylem Planı’yla ilgili soruşturmada müşteki olacağız.”</b> <br/><br/>Bu cevap, Hrant Dink ailesinin adalet talebini yansıtıyor. “Adalet” kelimesi, bugün Dink için toplanacak kalabalığın dilinde, Dink’i yazılarında anan birçok meslektaşımızın satırlarında olacak. <br/><br/>Ama affınıza sığınarak söyleyeceğim; bu toplanmalar, bu anmalar kendi içinde fazla bir anlam taşımıyor. Hrant Dink’in öldürülmesine duyduğumuz öfkenin, üç yıldır yüreğimizi kemiren acının bir anlamı, bir işlevi olması için, bu duygularımızı popülizmin malzemesi olmaktan çıkartarak, adalete ve gerçeğe tahvil etmenin yolunu bulmamız gerekiyor.<b> <br/><br/>O yol aklı başında bir politik tavırdan geçiyor... “Hepimiz Hrantız” demek yetmez; “hepimiz Kafes Planı’nda adı geçen amirallerin, generallerin yargı önüne çıkarılmasını talep ediyoruz” demek gerekiyor.</b> <br/><br/>“Sevgili Hrantımız” yakarışını “sivil faşizm” vesvesesiyle birleştiren popülist zevat, adalete ve gerçeğe yardımcı değil... <br/><br/>Sivillerin muktedir olmasından korkacağınıza, askerî kaos planlarının gerektiği gibi soruşturulmamasından korkun. Hrant Dink’in arkasından ağıt yakarken, yeni cinayetlerin de önünü kesecek bir çift laf edin. Ergenekon’un üzerine giden hükümeti frenlemeye çalışacağınıza, cesaretlendirin. <br/><br/>Adalete ve gerçeğe bir katkınız olsun.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/9587.htm), [web.archive.org (arşiv bağlantısı)](http://web.archive.org/web/20100129102222/http://www.taraf.com.tr:80/makale/9587.htm)
# Şehrazad’ın sanal âleminde kaybolmak

*Yasemin Çongar 24.01.2010*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/><br/>Zamanın kara deliğinde nasıl kaybolur insan? Ne sayede süzülür <i>şimdi</i>’nin içinden; geçmişe ya da geleceğe hangi yataktan akar? Tam bu kelimelerle olmasa da bu soruları soruyor Mark Jay Mirsky... Cevabı kısa, tekil, dolaysız: <b>“Bunun için bir hikâye dinlemeniz yeter.”</b> <br/><br/>Mark Jay Mirsky, yayımlanmış beş romanı, deneme kitapları, piyesleri olan bir Amerikalı yazar; aynı zamanda New York’taki City College’da edebiyat profesörü. Ama İngilizce okuyan edebiyat tutkunları onu, daha ziyade “<b><i>Fiction</i></b> dergisinin babası” olarak tanıyor. City College tarafından 1972’den beri yayımlanan bir edebiyat dergisi bu. Yılda bir ya da iki sayı çıkıyor. Kendi köşesinde; sessiz, sakin... <br/><br/>Otuz sekiz yıldır, dünyanın en güçlü yazarları sükûnet içinde bu köşede buluşuyor. Italo Calvino’nun, Samuel Beckett’in, Julio Cortazar’ın, Marguerite Duras’ın, John Barth’ın zamanında yazdığı bir dergi <b><i>Fiction</i></b>; onların henüz kitaplara girmemiş hikâyelerinin, denemelerinin okurla ilk karşılaştığı yerlerden biri. <br/><br/>Dergiyi, artık ikisi de yaşamayan İsviçreli yazar Max Frisch ve Amerikalı hikâyeci Donald Barthelme ile birlikte kuran Mark Jay Mirsky bugün hâlâ <b><i>Fiction</i></b>’ın yayın yönetmeni...Ya da ona “hazinenin muhafızı” diyelim.   <b><br/><br/><br/><font size="3">Baban değildim, oğlundum senin</font></b> <br/><br/>Dün sabah güneş yerine karla ağaran Haliç’e karşı otururken araladım “hazine”nin kapağını ve ne olup bittiğini anlayamadan zamanın kara deliğinden geçtim. Kış fırtınasının uğultusu yerini Rimsky-Korsakoff’un senfonik süitine bırakmıştı; yıllar öncesinin Berlin’indeydim. Hannah adlı genç bir kadın, kendisinden epey yaşlıca bir erkeğe ayrılık hediyesi olarak vermişti bu müziği: Şehrazad... <b><br/><br/>“Hannah, Rimsky-Korsakoff’u neden sevsin ki”</b> diye düşünüyordu erkek; kadının bu müzikle ona ne anlatmak istediğini kavraması biraz uzun sürdü: Şehrazad... <b><br/><br/>“Başka bir hikâyede bir karakter olabilirdim. Olmadığım bir adamı oynayabilirdim. İnşa etmelerini istediğim bu zamansız binalar, geçmiş yıllara ait ayrıntıları sayesinde zamanı içlerinde eritmelerini dilediğim binalar, ayrıntılarında kendini bulmaya hazır kadın ve erkeklere mi muhtaçtı yoksa?”</b> <br/><br/>Adam mimardı. Adam kadını seviyordu. Ama onunla birlikte bir hikâyede kaybolmaya hazır değildi henüz; kendini sadece ayrıntılarda bulmaya hazır değildi. <br/><br/>Berlin’den ayrıldıktan sonra, Rimsky-Korsakoff sayesinde Şehrazad’ın binbir gecesini düşünmeye başladı. Binbir gece, binbir ilişki demekti; binbir aşk, binbir ihanet, binbir ayrılık demekti. <br/><br/>Hazreti İbrahim’in yaşlı ama hâlâ çok güzel olan karısı Sara’yı, “kız kardeşimdir” diyerek Mısır Kralı’nın yatağına göndermesine gitti aklı. Kral, sonradan onların “karı-koca” olduklarını anlayınca çok öfkelenmiş, haramla temasın cazibesi ile dehşeti arasında sıkışmış bir halde, İbrahim’in tanrısına ve kendi firavunlarına yakarıp durmuştu. <br/><br/>Adam yakarmıyordu henüz ama anlamaya başlamıştı: <b>“Ben senin baban değildim Hannah; ben oğlundum senin.”</b> <br/><br/>Varlık “dişi” bir şeydi belki de; Yahudi teolojisi, cinselliğin bilinçaltımızdaki yerine dul tanrıça Şeçina’nın adını vermekte haklıydı. Sürekli çatışan iki kuvvete borçluyduk varlığımızı; kendimize vakıf olmakla kendimize hâkim olmak arasındaki kavga sayesinde kendimiz oluyorduk. <b>Şeytanımız içimizdeki kuytularda saklanıyordu; onun “gör” dediği kendimizdik... Şeytanımıza uyup kendimize baktığımızda arzularımızla yüzleşiyorduk. Ve kendimize baktığımız, kendimize vakıf olmayabaşladığımız her an baştan çıkarıyordu bizi; kendimize hâkim olduğumuz her an ise eksiliyorduk. Var olmaktan farklı olarak, bu durumun farkında olmak, yani “varoluş”tan haberdar olmak, ancak eksilerek mümkündü.</b>   <b><br/><br/><br/><font size="3">Ben bir kadın aramıyordum</font></b> <br/><br/>Tam olarak bunları düşünmüyordu adam ya da tam bu kelimelerle düşünmüyordu. Rimsky-Korsakoff’un müziğini hediye eden kadını düşünüyordu o; ayrıntıya razı olamadığı için hikâyeden mahrum olduğunu kavrıyordu belli belirsiz. Eksilemediği için yok oluyordu. <b><br/><br/>“Ben bir kadın aramıyordum. Bilinmeyen’i arıyordum ben. Dünyanın yüzünde gezen o tuhaf varlığı arıyordum. Onu öteki cinste arayan adamların dişi bir kimlik atfettiği Şeçina’yı arıyordum. Bu efsane yıkılırsa, bütün anlam da onunla birlikte mi yıkılacaktı? Neden bir aile kurmaktaki bu ısrarın senin; neden bir aşk hikâyesinde diretiyorsun; neden bu hikâyenin her bir üyesine seni bağlayan, kendin için olmasa bile çocukların için yaşamanı sağlayacak bu düzen duygusunda diretiyorsun? Bu ısrarın, zamanı bir mitos olarak görmenin sonucu değil mi aslında? İnsanın çocuklarının, öğrencilerinin ya da eserlerinin üzerinden, hayatını burada, bu âlemdeki, bilinç dünyasındaki ömrünün ötesine taşımak istemesinin sonucu değil mi bu?”</b> <br/><br/>Bu soruları soran yaşlı adam, ölümsüzlük peşinde şeytanına direnmeye razı olmuş bir genç kadına nasıl davranması gerektiğinden emin olamıyordu; esrardan ve efsaneden beslenen, kuytularından korkmayan kendi karanlık ruhuna katlanmaya mecbur edebilir miydi Hannah’yı? <b><br/><br/>“Ya,”</b> diyordu,<b> “Don Quixote gerçekten aptal olsaydı?” </b><b><br/><br/>“Ya Dulcinea gerçek olsaydı” demek istiyordu aslında. Don Quixote’nin, hayali bir sevgilinin peşinden gitmesini tercih ediyordu yaşlı adam.</b> Bırakın Cervantes’in çılgın şövalyesi Bilinmeyen’i arasındı, Şeçina için deli divâne olsundu. Yoksa, hangi kanlı canlı köy güzelini, hangi diri vücutlu Dulcinea’yı mutlu edebilirdi ki Don Quixote’nin kafasındaki masallar... Hangi genç kadın onun içindeki karanlığa razı olurdu ki. <b><br/><br/><br/><font size="3">Döndüğümde bir başkası olmuştu</font></b> <br/><br/>Her gece kendisine sunulan genç kadınlara, ömründe sadece bir kez çiftleşebilen örümceklerin kaderini reva gören Fars Kralı Şehriyar’ın, şafak vakti yarıda kesilen hikâyelerin şehvetiyle bağlanıp hayatını bağışladığı Şehrazad, sanal âlemin anasıydı bir bakıma... İbrahim’in Sara’sı gibiydi Şehrazad; Don Quixote’nin Dulcinea’sı, Dante’nin Beatrice’si, Odisea’nın Penelope’si gibiydi. Bu kadınların hepsi de Zaman’a ve onun muhafızı olan Ölüm’e bir süre için direnebilmişlerdi. <br/><br/>Şehrazad anlattığı masallarla Şehriyar’ı oyalamış; ikisi de kelimelerle her gece kendi kuytularına inip çıkmış, şeytanın gör dediğini görmüş ama yap dediğini yapmaktansa fantezilerini sanal âlemde yaşayarak zamanın kara deliğinde kaybolmayı yeğlemişlerdi. <b><br/><br/>“Cinsel hayatın, insanın inşa edip içinde mesken tutmak istediği âlemin ayrılmaz bir parçası olduğunu hayal edin,”</b> diyordu hikâyedeki yaşlı mimar, <b>“cinselliği zamana direnmenin bir yolu olarak görün. Bahtiyarlık dediğin, Platonik biçimler dünyasında Bilinmeyen’le hemhal olma arayışı değil midir zaten?</b>” <br/><br/>Adı <b>“Scherezade-Constructed”</b> olan, yani Şehrezad’ıyeniden kurgulayarak anlatan bu hikâyeyi, <b><i>Fiction</i></b> dergisinin son sayısında okudum. Hikâyenin yazarı Mark Jay Mirsky, bütün bu terennümlerinin sonunda, sevdiği kadınla bir “ayrıntıda buluşmaya” hazır bir halde, Berlin’e geri döndürüyor yaşlı adamı. <br/><br/>Adamın son cümlesi şu oluyor:<b><br/><br/>“Hannah’yı yeniden baştan çıkarmaya gelmiştim ama gördüm ki, o bana söylediğini yapmış, çoktan bir başkasına dönüşmüştü.”</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9666.htm), [web.archive.org (arşiv bağlantısı)](http://web.archive.org/web/20100131213110/http://taraf.com.tr:80/makale/9666.htm)
# Balyoz soruları

*Yasemin Çongar 26.01.2010*

<div class="taraf_structure_2col_1zq">
<div class="margen_n">



 <p>“Ya da” yazılarına “Balyoz” molası vermiştim. Mehmet Baransu’nun elde ettiği Balyoz Güvenlik Harekât Planı ve ilişkili belgeler binlerce sayfa tutuyor... <i>Taraf</i> Yazıişleri de son haftayı bu belgeleri dikkatle okuyarak, tasnif ederek, haberleştirerek geçirdi. <br/><br/>Balyoz haberlerini 20 ocaktan itibaren <i>Taraf</i>’ta takip edenler, 2002-2003 yıllarına ait darbe planının içeriğinden bugün büyük ölçüde haberdar. Ancak belge sayısı bu kadar fazla, belgelerin çevresindeki haber ve yorum trafiği bu kadar yoğun olunca, belgelerin ortaya koyduğu suçlar ve bunlarla ilgili yapılması gerekenler geri planda kalabiliyor; yani işin özü gözden kaçabiliyor. Galiba, bazılarının istediği tam da bu... <i><br/><br/>Taraf</i>’ın “Balyoz” haberleri hakkında, “planlar uydurdular, kes-yapıştır yaptılar, listelere adımızı eklediler” diye söylenenlerin, bu haberlere konu olan planları, o planların ardındaki somut kişileri ve zihniyeti tartışmaktansa, Türkiye’yi Balyoz’dan haberdar edenleri karalamaya çalıştıkları aşikâr. Bu karalamacılar, “Taraf masa başında darbe planı ve hükümet programı yazdı; bakanlar kurulu oluşturdu; hangi camilerin hangi timlerce bombalanacağını belirledi; Dışişleri’ndeki diplomatları tek tek fişledi; valilerin hangilerinin darbe sonrası görevden alınıp yerlerine kimlerin geçirileceğini saptadı; ordunun hangi gazetecileri gözaltına alıp hangilerinden yararlanmak isteyeceğinin listesini yaptı...” demeye getiriyorlar. <br/><br/>Nafile çaba... <br/><br/>Zira <i>Taraf</i>’ın “Balyoz” haberlerine temel teşkil eden belgelerin hangi bilgisayarlardan çıktığını, belgeler üzerinde en son kimler tarafından, hangi tarihlerde ekleme çıkarma yapıldığını saptamak mümkün. Biz, bu saptamayı yapacakları umuduyla elimizdeki bütün belgeleri İstanbul Cumhuriyet Başsavcılığı’na verdik. Ayrıca, bunları Genelkurmay’a iletmeyi de önerdik.<b> <br/><br/>Genelkurmay Başkanı Orgeneral Başbuğ dün sabah “Türk ordusunun da bir sabrı vardır” diyerek kime, niye ve ne hakla yönelttiğini tam olarak açıklamadığı bir tehdit savurdu. Orgeneral Başbuğ için “sabır” kelimesi, eğer gerçeklere tahammül etmenin sınırını ifade ediyorsa, kullandığı cümlede erdem aramak gereksiz. Yok eğer Orgeneral Başbuğ, ordu içinde “darbe” suçuna bulaşmaya heves edenleri, bunun için plan yapanları, kendi halkına karşı tedhiş eylemlerine ilişkin harekât emirlerini kâğıda dökenleri hedef alıyor ve onlara daha fazla sabır göstermeyeceklerini anlatmak istiyorsa, ne âlâ.</b> <br/><br/>O zaman, <i>Taraf</i>’ın elindeki belgeleri kendilerine iletme teklifini kabul ederler ve bu belgeleri inceleyip şu soruları tek tek yanıtlarlar: <b><br/><br/>Bir:</b> Dönemin Birinci Ordu Komutanı Orgeneral Çetin Doğan 5-7 Mart 2003’teki plan seminerinde “dış tehdit” odaklı olması gereken harekât planının dışına çıktı mı? Bu semineri, amacı haricinde kullanarak, seçimle işbaşına gelmiş hükümete husumet içeren konuşmalar yaptı mı? Seminerdeki sunumlara yansıyan tehdit değerlendirmesi ve harekât planı meşru muydu; Türk Silahlı Kuvvetleri Mart 2003’te iç tehdidi birinci öncelik mi sayıyordu? <b><br/><br/>İki:</b> Altında Çetin Doğan’ın adı yazan Aralık 2002 tarihli Balyoz Güvenlik Harekât Planı’ndan haberiniz var mıydı? Bu planın içerdiği olağanüstü hal ve sıkıyönetim hedeflerini, Genelkurmay paylaşıyor muydu? Planın ekindeki darbe sonrası hükümet programı ve bakanlar kurulu, Genelkurmay’ın bilgisi dahilinde mi hazırlandı? Bu planın ve eklerinin, dönemin Birinci Ordu Harekât Başkanı (o günkü rütbesiyle Kurmay Albay) Süha Tanyeri’nin görev yerinde kullandığı bilgisayarda kaydedilmiş olduğu elektronik olarak kanıtlanabiliyor. Doğan ve Tanyeri’nin ifadelerine başvurdunuz mu?<b> <br/><br/>Üç:</b> Şubat 2003 tarihli, altında dönemin Harp Akademileri Komutanı Orgeneral H. İbrahim Fırtına’nın adı yazan ve son elektronik kaydı Albay Cengiz Köylü tarafından yapılmış olan Oraj Hava Harekât Planı’ndan haberiniz var mıydı? “Çok gizli” ibareli bu planın ikinci sayfasındaki <b>“Mümkünse bir uçağımızın Yunan Hava Kuvvetleri tarafından düşürülmesi sağlanacak, bu gerçekleşmediği takdirde yeniden teşkilatlandırılan ÖZEL FİLO personelinden bir pilotun uygun zaman ve yerde kolundaki uçağa atış yapmak sureti ile kendi uçağımızın düşürülmesi sağlanacaktır”</b> şeklindeki harekât icra hükmü konusunda Fırtına ve Köylü’nün ifadelerine başvurdunuz mu?<b> <br/><br/>Dört:</b> “Çarşaf” ve “Sakal” başlıklı iki ayrı ancak benzer içerikli “Eylem Planı Harekât Emri” kapsamında <b>“Darbe için elverişli koşulları oluşturmak maksadıyla; G günü S saatinde... İstanbul Fatih ve Beyazıt camilerinde tedhiş faaliyeti icra edilecektir”</b> deniyor. Çarşaf Planı’nın altında Jandarma Yüzbaşı Hüseyin Topuz’un adı var; planı bilgisayara en son kaydeden kişi Jandarma Binbaşı Hüseyin Özçoban. Ayrıca planın ekinde, cami saldırısında keşif, tahrik, tahrip ve kayıt vazifeleri üstlenecek dokuz kişilik timin adları, sınıf ve rütbeleri, sicil numaraları var. Sakal Planı’nda da imza sahibi ve kaydeden olarak yine Topuz ve Özçoban’ın adı görülüyor; saldırı timi yine sicil bilgileri verilen başka askerlerden oluşuyor. Genelkurmay, bu iki plandan haberdar mıydı? Oraj, Sakal, Çarşaf gibi planların “harp oyunu” ya da “senaryo” olarak kâğıda dökülmesi Türk ordusunun işi midir? <br/><br/>Bu planların belgelerindeki elektronik “parmak izlerini” incelediniz mi? Özçoban ve Topuz’a “Bu belgeler nedir” diye sordunuz mu? Sonuç ne oldu? <br/><br/>Genelkurmay, meramı ancak niyet okuyarak anlaşılabilecek muğlâk açıklamalar yapmak yerine bu soruları dürüstçe cevaplasın. Bu toplum bunu hak ediyor. <br/><br/>Orgeneral Başbuğ dün Kâzım Karabekir’e atfen “vatandaş önce gerçeği aramalı” diyordu. Vatandaş zaten gerçeği arıyor. Biz bu arayışın parçasıyız. Siz de olun.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9690.htm), [web.archive.org (arşiv bağlantısı)](http://web.archive.org/web/20100202200807/http://taraf.com.tr:80/makale/9690.htm)
# Erdoğan ve Doğan

*Yasemin Çongar 27.01.2010*

<div class="taraf_structure_2col_1zq">
<div class="margen_n">



 <p>Adlarını anmadı ama nelerden söz ettiği aşikârdı... Başbakan Erdoğan partisinin dünkü grup toplantısında, Ergenekon soruşturmasına, AKP ve Fethullah Gülen’i Bitirme Planı’na, Kafes Eylem Planı’na, Balyoz Darbe Planı’na konu olan girişimler hakkında sert bir dil kullandı: <br/><br/>“<b>Demokrasiyi zafiyete uğratacak her girişim, hukuku çiğneyen her plan bu milletin, bu devletin bekası için bir tehdittir, bir tehlikedir... Bu karanlık senaryoların hepsi lanetlidir ve bu lanet hepsini karanlığın içine çekip, insanlık vicdanında ebediyen mahkûm edecektir</b>.” <br/><br/>Erdoğan daha sonra “muhalefetin çetelere avukatlık yapıyor olmasını” eleştirip “<b>Gizli kapaklı işlerin aydınlığa çıkmasından kim, neden endişe ediyor</b>” diye sordu ve “<b>Demokratikleşme, şeffaflaşma adına hangi adımı atsak, karşımızda statükoyu buluyoruz, karşımızda değişime, dönüşüme karşı bir direnç buluyoruz</b>” diye yakındı. <br/><br/>Ben Erdoğan’ın grup konuşmasının bu bölümlerini hem haklı hem de umut verici buldum. Tabii, aynı konuşmada, yine Balyoz Planı’nı ima ederek “<b>İsteyen istediği tavrı takınır ama biz samimi olacağız, bizi çekmek istedikleri tartışmalara girmeyeceğiz... Kimse bize gaz vermesin, biz ne yaptığımızı da gayet iyi biliyoruz. Ne zaman ne yapacağımızı de gayet iyi biliyoruz. Biz bütün bunların planlamasını yaparak yola çıktık</b>” dediği de dikkatimi çekti. <br/><br/>Bir yandan, Başbakan’ın “soğukkanlı ve hukuk çerçevesinde çözüm aramaya kararlı” mesaj vermesi doğru; olması gereken de bu. <br/><br/>Diğer yandan, bu duruş, sadece seçimle işbaşına gelmiş hükümete değil, toplumun huzuruna ve vatandaşın canına da kasteden karanlık planlar karşısında “pasif” kalmanın işareti olma tehlikesini taşıyor. <b><br/><br/>Dahası, Erdoğan’ın, bu planları yapanların üzerine gitmek yerine, bu planların bilgisini dolaylı bir iktidar aracı olarak değerlendirdiği, elindeki “suç bilgisi”ni koz olarak kullanmak yoluyla askerî vesayeti sınırlamayı denediği kuşkusunu besliyor.</b> <br/><br/>Başbakan’ın, daha önce AKP ve Gülen’i Bitirme Planı’ndan olduğu gibi Balyoz Planı’ndan da, <i>Taraf</i>’ın yayınları öncesinde haberdar olduğu izlenimi veren bazı açıklamaları, “<b>Suçu biliyorduysanız niye üzerine gitmediniz</b>” sorusunu elzem kılıyor. <br/><br/>Balyoz Planı özelinde bu salt bugüne ait bir soru da değil, tam yedi yıl geriye, bu planın altında adı olan dönemin Birinci Ordu Komutanı Orgeneral Çetin Doğan’ın darbe hazırlığı yaptığı günlere uzanıyor. Bu hazırlığın ayrıntılarını <i>Taraf</i> sayesinde artık milyonlarca kişi biliyor ama öyle anlıyoruz ki, bu suç bilgisi devlet içinde o kadar da “yeni” değil. <br/><br/>Nitekim Ergenekon’dan yargılanan gazeteci Mustafa Balbay’ın günlüklerindeki 30 Mayıs 2003’e ait notlar, dönemin Milli İstihbarat Teşkilatı Müsteşarı Şenkal Atasagun’un, <i>Cumhuriyet</i> gazetesi temsilcileriyle yediği yemekte, “<b>Birinci Ordu’da her şey hazır, ihtilale hazırlanıyorlar</b>” dediğini ortaya koyuyor. <br/><br/>30 Mayıs 2003’te AKP hükümeti henüz altı aylık; Erdoğan’ın başbakanlığı çok daha taze... Çetin Doğan’ın adını taşıyan ve Birinci Ordu Harekât Başkanı Süha Tanyeri’nin bilgisayarından çıkma Balyoz Darbe Planı’nın yazılmasının üzerinden beş ay geçmiş; planın bazı unsurlarının üstü kapalı biçimde gündeme getirildiği seminerin üzerinden ise iki ay. <br/><br/>Ve o tarihte devletin bir numaralı istihbarat örgütünün başında olan şahıs, Çetin Doğan komutasındaki Birinci Ordu’nun “ihtilal” hazırladığını biliyor; bilmekle kalmıyor, bunu gazetecilere aktarıyor.<b><i> <br/><br/>Cumhuriyet</i> gazetesinin böyle bir darbeyi deşifre etmek istememesine maalesef şaşıramıyorum ama yine de “Neden haber yapmadınız” sorusunun sorulması ve o yemeğe katılan gazetecilerce cevaplanması gerektiğini düşünüyorum.</b> <br/><br/>Bence daha önemli olan sorunun muhatabı ise Şenkal Atasagun...<b> <br/><br/>Acaba Atasagun, “Birinci Ordu’daki ihtilal hazırlığı” bilgisini, amirine, yani dönemin çiçeği burnunda başbakanı Erdoğan’a rapor etmiş miydi? </b>Rapor etmediyse, bu en hafifinden görevi ihmal sayılmaz mı? Anayasal suç olan darbeye yönelik bir hazırlığı bilip gereğini yapmamak suça ortak olmak değil midir? <br/><br/>Yok, eğer Atasagun görevini yapıp, Birinci Ordu’nun darbe hazırlığına ilişkin bilgileri Erdoğan’a ilettiyse, sonrasında ne oldu? <b>Erdoğan, bu darbe hazırlığına karşı ne yaptı? Neden bu bilgi üzerine yargı yoluna gitmeyi seçmedi?</b> <br/><br/>Bu soruların benzerini, yine 2003’te, Erdoğan’ın Ergenekon örgütünden, MİT’ten gelen bir yazıyla haberdar edildiğini öğrenince de sormuştum. Ergenekon, bugün nihayet soruşturuluyor ve Erdoğan bu soruşturmayı destekler görünüyor. <br/><br/>Ama biz bu soruşturmanın gecikmesinin maliyetini bilmiyor, sadece tahmin edebiliyoruz; Danıştay saldırısı, Rahip Santoro ve Dink suikastları, Zirve Katliamı derken... içimiz acıyor, kanımız çekiliyor. <br/><br/>Balyoz Darbe Planı’nın ise akamete uğratıldığı ortada... Ama bir darbe planının zamanında soruşturulmamasının bedelinin yeni karanlık planlar, yeni kanlı senaryolar olmadığını kim söyleyebilir? Balyozcuların yargı önüne çıkarılmamasının, Ergenekonculara, Kafesçilere cesaret vermediğini kim söyleyebilir?<b> <br/><br/>Ben Erdoğan’ın bu soruları kendisine sorduğunu sanıyorum ve dürüst cevapların gerektirdiği kararlılığı her zaman gösterememesini anlıyorum. İşi kolay değil... Zira Erdoğan bıçağın keskin tarafında yürümeye çalışıyor. </b><br/><br/>Yine de şunu unutmamalı: Bıçağın keskin tarafında yürümek zordur ama eğer durursanız, ayağınız daha kötü kesilir, daha derin yaralanır, daha çok kanarsınız.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/9706.htm), [web.archive.org (arşiv bağlantısı)](http://web.archive.org/web/20100202200830/http://www.taraf.com.tr:80/makale/9706.htm)
# Erdoğan ve Doğan

*Yasemin Çongar 27.01.2010*

<div class="taraf_structure_2col_1zq">
<div class="margen_n">



 <p>Adlarını anmadı ama nelerden söz ettiği aşikârdı... Başbakan Erdoğan partisinin dünkü grup toplantısında, Ergenekon soruşturmasına, AKP ve Fethullah Gülen’i Bitirme Planı’na, Kafes Eylem Planı’na, Balyoz Darbe Planı’na konu olan girişimler hakkında sert bir dil kullandı: <br/><br/>“<b>Demokrasiyi zafiyete uğratacak her girişim, hukuku çiğneyen her plan bu milletin, bu devletin bekası için bir tehdittir, bir tehlikedir... Bu karanlık senaryoların hepsi lanetlidir ve bu lanet hepsini karanlığın içine çekip, insanlık vicdanında ebediyen mahkûm edecektir</b>.” <br/><br/>Erdoğan daha sonra “muhalefetin çetelere avukatlık yapıyor olmasını” eleştirip “<b>Gizli kapaklı işlerin aydınlığa çıkmasından kim, neden endişe ediyor</b>” diye sordu ve “<b>Demokratikleşme, şeffaflaşma adına hangi adımı atsak, karşımızda statükoyu buluyoruz, karşımızda değişime, dönüşüme karşı bir direnç buluyoruz</b>” diye yakındı. <br/><br/>Ben Erdoğan’ın grup konuşmasının bu bölümlerini hem haklı hem de umut verici buldum. Tabii, aynı konuşmada, yine Balyoz Planı’nı ima ederek “<b>İsteyen istediği tavrı takınır ama biz samimi olacağız, bizi çekmek istedikleri tartışmalara girmeyeceğiz... Kimse bize gaz vermesin, biz ne yaptığımızı da gayet iyi biliyoruz. Ne zaman ne yapacağımızı de gayet iyi biliyoruz. Biz bütün bunların planlamasını yaparak yola çıktık</b>” dediği de dikkatimi çekti. <br/><br/>Bir yandan, Başbakan’ın “soğukkanlı ve hukuk çerçevesinde çözüm aramaya kararlı” mesaj vermesi doğru; olması gereken de bu. <br/><br/>Diğer yandan, bu duruş, sadece seçimle işbaşına gelmiş hükümete değil, toplumun huzuruna ve vatandaşın canına da kasteden karanlık planlar karşısında “pasif” kalmanın işareti olma tehlikesini taşıyor. <b><br/><br/>Dahası, Erdoğan’ın, bu planları yapanların üzerine gitmek yerine, bu planların bilgisini dolaylı bir iktidar aracı olarak değerlendirdiği, elindeki “suç bilgisi”ni koz olarak kullanmak yoluyla askerî vesayeti sınırlamayı denediği kuşkusunu besliyor.</b> <br/><br/>Başbakan’ın, daha önce AKP ve Gülen’i Bitirme Planı’ndan olduğu gibi Balyoz Planı’ndan da, <i>Taraf</i>’ın yayınları öncesinde haberdar olduğu izlenimi veren bazı açıklamaları, “<b>Suçu biliyorduysanız niye üzerine gitmediniz</b>” sorusunu elzem kılıyor. <br/><br/>Balyoz Planı özelinde bu salt bugüne ait bir soru da değil, tam yedi yıl geriye, bu planın altında adı olan dönemin Birinci Ordu Komutanı Orgeneral Çetin Doğan’ın darbe hazırlığı yaptığı günlere uzanıyor. Bu hazırlığın ayrıntılarını <i>Taraf</i> sayesinde artık milyonlarca kişi biliyor ama öyle anlıyoruz ki, bu suç bilgisi devlet içinde o kadar da “yeni” değil. <br/><br/>Nitekim Ergenekon’dan yargılanan gazeteci Mustafa Balbay’ın günlüklerindeki 30 Mayıs 2003’e ait notlar, dönemin Milli İstihbarat Teşkilatı Müsteşarı Şenkal Atasagun’un, <i>Cumhuriyet</i> gazetesi temsilcileriyle yediği yemekte, “<b>Birinci Ordu’da her şey hazır, ihtilale hazırlanıyorlar</b>” dediğini ortaya koyuyor. <br/><br/>30 Mayıs 2003’te AKP hükümeti henüz altı aylık; Erdoğan’ın başbakanlığı çok daha taze... Çetin Doğan’ın adını taşıyan ve Birinci Ordu Harekât Başkanı Süha Tanyeri’nin bilgisayarından çıkma Balyoz Darbe Planı’nın yazılmasının üzerinden beş ay geçmiş; planın bazı unsurlarının üstü kapalı biçimde gündeme getirildiği seminerin üzerinden ise iki ay. <br/><br/>Ve o tarihte devletin bir numaralı istihbarat örgütünün başında olan şahıs, Çetin Doğan komutasındaki Birinci Ordu’nun “ihtilal” hazırladığını biliyor; bilmekle kalmıyor, bunu gazetecilere aktarıyor.<b><i> <br/><br/>Cumhuriyet</i> gazetesinin böyle bir darbeyi deşifre etmek istememesine maalesef şaşıramıyorum ama yine de “Neden haber yapmadınız” sorusunun sorulması ve o yemeğe katılan gazetecilerce cevaplanması gerektiğini düşünüyorum.</b> <br/><br/>Bence daha önemli olan sorunun muhatabı ise Şenkal Atasagun...<b> <br/><br/>Acaba Atasagun, “Birinci Ordu’daki ihtilal hazırlığı” bilgisini, amirine, yani dönemin çiçeği burnunda başbakanı Erdoğan’a rapor etmiş miydi? </b>Rapor etmediyse, bu en hafifinden görevi ihmal sayılmaz mı? Anayasal suç olan darbeye yönelik bir hazırlığı bilip gereğini yapmamak suça ortak olmak değil midir? <br/><br/>Yok, eğer Atasagun görevini yapıp, Birinci Ordu’nun darbe hazırlığına ilişkin bilgileri Erdoğan’a ilettiyse, sonrasında ne oldu? <b>Erdoğan, bu darbe hazırlığına karşı ne yaptı? Neden bu bilgi üzerine yargı yoluna gitmeyi seçmedi?</b> <br/><br/>Bu soruların benzerini, yine 2003’te, Erdoğan’ın Ergenekon örgütünden, MİT’ten gelen bir yazıyla haberdar edildiğini öğrenince de sormuştum. Ergenekon, bugün nihayet soruşturuluyor ve Erdoğan bu soruşturmayı destekler görünüyor. <br/><br/>Ama biz bu soruşturmanın gecikmesinin maliyetini bilmiyor, sadece tahmin edebiliyoruz; Danıştay saldırısı, Rahip Santoro ve Dink suikastları, Zirve Katliamı derken... içimiz acıyor, kanımız çekiliyor. <br/><br/>Balyoz Darbe Planı’nın ise akamete uğratıldığı ortada... Ama bir darbe planının zamanında soruşturulmamasının bedelinin yeni karanlık planlar, yeni kanlı senaryolar olmadığını kim söyleyebilir? Balyozcuların yargı önüne çıkarılmamasının, Ergenekonculara, Kafesçilere cesaret vermediğini kim söyleyebilir?<b> <br/><br/>Ben Erdoğan’ın bu soruları kendisine sorduğunu sanıyorum ve dürüst cevapların gerektirdiği kararlılığı her zaman gösterememesini anlıyorum. İşi kolay değil... Zira Erdoğan bıçağın keskin tarafında yürümeye çalışıyor.<br/><br/></b>Yine de şunu unutmamalı: Bıçağın keskin tarafında yürümek zordur ama eğer durursanız, ayağınız daha kötü kesilir, daha derin yaralanır, daha çok kanarsınız.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9718.htm), [web.archive.org (arşiv bağlantısı)](http://web.archive.org/web/20100203105701/http://taraf.com.tr:80/makale/9718.htm)
# 28 Şubat, Balyoz, Kafes

*Yasemin Çongar 28.01.2010*

<div class="taraf_structure_2col_1zq">
<div class="margen_n">



 <p>Zincir halka halka kuruluyor... Bir darbe, bir diğer darbe teşebbüsüne ekleniyor; Ergenekon’un karanlığının içinden üniforması dışında her şeyi kapkara olan Bahriyeli Cuntası çıkıyor. <br/><br/>İstanbul 12. Ağır Ceza Mahkemesi’nin dün kabul ettiği iddianame, yakın geçmişi anlamamızı kolaylaştıracak bir metin. Bu iddianame, 21. yüzyılın başında Türkiye’de darbe planı hazırlamakla kalmayıp suikast, saldırı ve fişlemelerle bu planı teşebbüse de dönüştürmüş ama tamamına erdirememiş olan hastalıklı zihniyetin devamlılığını göstermesi açısından özellikle önemli. İddianamede şöyle deniyor:<b> <br/><br/>“28 Şubat döneminde Deniz Kuvvetleri Komutanlığı bünyesinde ‘Batı Çalışma Grubu’ adıyla faaliyet yürüten ve oluşumu herhangi bir yasal kaynağa dayanmayan illegal yapılanmanın, faaliyetlerine halen son vermediği ve günümüzde ‘İrticayla Mücadele Eylem Planı’ ardından da ‘Kafes Eylem Planı’ çerçevesi altında yasadışı eylem ve faaliyetlerine devam ettikleri ortaya çıkmış bulunmaktadır.”</b> <br/><br/>Bu paragrafın meramı açık: Savcılar, 28 Şubat post-modern darbesinin taşıyıcısı olan, Çevik Bir’in verdiği ilhamla, Güven Erkaya komutanlığında ve Çetin Doğan’ın başkanlığında faaliyet gösteren Batı Çalışma Grubu’nun bugün hâlâ suç işlemeye devam ettiği kanısındalar. Söz konusu “suç” ise beşi tutuklu 17 sanığın tümünün itham edildiği Ergenekon silahlı terör örgütü üyeliğinin yanı sıra “Cebir ve şiddet kullanarak TBMM’yi ve hükümeti ortadan kaldırmaya, kısmen veya tamamen görevlerini yapmasını engellemeye teşebbüs etmek” fiilini de içeriyor... Yani elimizde bir “darbeye teşebbüs” iddianamesi var.<b> <br/><br/>Bu iddianameye, ister “Dördüncü Ergenekon,” ister hiç olmazsa adında bir ferahlık olsun düşüncesiyle “Poyrazköy” İddianamesi deyin; konu Türk Silahlı Kuvvetleri bünyesindeki bir grubun “darbe teşebbüsünü” ilgilendirmektedir, bu teşebbüsün adı da “Kafes”tir.</b> Ve Türkiye “Kafes”i ilk kez <i>Taraf</i> ’tan öğrendi. <br/><br/>Şubat 2009’da Poyrazköy’de bulunan mühimmatın izini süren güvenlik görevlileri ve adli makamların ortaya çıkardığı korkunç eylem planının haberi, 19 Kasım 2009 günü <i>Taraf</i> ’ta “Kod adı Kafes” manşeti ve Mehmet Baransu’nun imzasıyla yer aldı. Bu haberle ilgili medyanın bir bölümünün nasıl uzun süre sessiz kaldığını, bazı “gazetecilerin” de bu haberi karalamak için nasıl çalıştığını hatırlatmama gerek yok. Zira ilk gruptakilerin sonradan isteksizce da olsa haberi görmek zorunda kaldıklarını, ikinci gruptakilerin ise daha düne kadar televizyon ekranlarında “Kafes de neymiş canım” kabilinden alaycı konuşmalar yaptıklarını biliyorsunuz. <br/><br/>Alay ettikleri şey, Deniz Kuvvetleri’ndeki 41 kişilik bir hücreden oluşan özel Operasyon Gücü Komutanlığı tarafından hazırlanmış Nisan 2009 tarihli Kafes Eylem Planı. Tıpkı, Genelkurmay Karargâhı’nda hazırlandığı yönünde somut bulgular olan ve bizzat Genelkurmay Başkanı’nca “kâğıt parçası” diye geçiştirilmeye çalışılan Nisan 2009 tarihli İrticayla Mücadele Eylem Planı gibi, Kafes de, özü itibariyle AKP hükümetini yönetimden uzaklaştırmayı hedefliyor. Birilerinin “tek parti diktası”na dönüştüğünü sandıkları partinin devrilmesi amacını taşıyan ve topu topu dokuz ay önce hazırlanmış planlardan söz ediyoruz. <br/><br/>Üstelik, AKP’den kurtulma hevesiyle, bu partiyi ve yandaşlarını töhmet altında bırakacak eylemler yapıp kaos yaratmayı hedefleyen planlar bunlar. Öyle ki dün kabul edilen iddianameye konu olan suçlar arasında gayrımüslim ve Alevi vatandaşlarımıza yönelik suikast planları da var, Koç Müzesi’ndeki denizaltıya yerleştirilen patlayıcı ile çocukları öldürme planı da... <b><br/><br/>Birilerinin “Bize neyi haber yapacağımızı siz mi öğreteceksiniz” diye meslektaşlarına posta koyarken yaşından başından utanmadığı, diğerlerinin Poyrazköy’de ele geçen silahlar için “boru” demeyi omzundaki yıldızlara reva gördüğü bu suç ve şer planı, artık mahkemede görüşülecek. Davanın, büyük çoğunluğu muvazzaf subay olan 17 sanığı, savcıların, izini 28 Şubat’ın Batı Çalışma Grubu’na kadar sürdükleri bir darbeciler zincirinin son halkası olarak yargılanacaklar.</b> <br/><br/>Bu sanıklar arasında planı imzalayan Yarbay Ercan Kireçtepe var ama plandan sorumlu örgütün başında olduğu öne sürülen eski Kuzey Deniz Saha Komutanı emekli Koramiral Feyyaz Öğütçü ile planı koordine etmekle görevlendirildiğine ilişkin bir not bulunan Güney Deniz Saha Komutanı Koramiral Kadir Sağdıç yok. Esasen, bu iki amiralin ifadesine bile başvurulmadı henüz; Kafes soruşturmasında görev almış bir yetkiliye “Neden” diye sorduğumda, “General seviyesine kadar, gerekli sorgulamayı yapıyoruz. İş paşalara gelince hukuki bir engel yok ama elimizi tutuyorlar” cevabını aldım dün...<b> <br/><br/>Asıl mesele de burada. 28 Şubat’tan Kafes’e kadar devam eden “Batı Çalışma Grubu” zihniyetinin liderleri yargıdan kaçabildiği sürece yeni planların da önü açık. Aynı şey, Balyoz Darbe Planı için de geçerli. İstanbul Cumhuriyet Başsavcılığı, ilettiğimiz “Balyoz” belgelerini incelemeye başladı. Altında Batı Çalışma Grubu’nu yönetmiş olmakla övünen eski Birinci Ordu Komutanı Emekli Orgeneral Çetin Doğan’ın adı olan ve “28 Şubat’ın kazanımlarından istifade edemedik” hayıflanmasıyla başlayan darbe planı da mahkemeye çıkarılma sırasını bekliyor şimdi.</b> <br/><br/>Yeter ki adli makamların eli tutulmasın; yeter ki yargı, generallerin önünde eğilmesin.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9723.htm), [web.archive.org (arşiv bağlantısı)](http://web.archive.org/web/20100203105706/http://taraf.com.tr:80/makale/9723.htm)
# Başbuğ için fırsat

*Yasemin Çongar 29.01.2010*

<div class="taraf_structure_2col_1zq">
<div class="margen_n">



 <p>Balçiçek Pamir’i kutluyorum. <i>Habertürk</i> kanalında, Yargıtay Eski Başsavcısı Sabih Kanadoğlu ile Anayasa Mahkemesi Raportörü Osman Can’ı biraraya, daha doğrusu karşı karşıya getiren çok iyi bir program yaptı. <br/><br/>Yıldıray Oğur’un deyişiyle, “eski Türkiye ile yeni Türkiye” karşılaşmış gibiydi. Osman Can aklı, demokrat duruşu, hukuk ve tarih bilgisi ile “yeni Türkiye”nin umut veren yüzüydü. <b>Toplumun adalet duygusunu inciten 367 kararının mimarı, AKP’yi kapatma davasının ilham perisi Sabih Kanadoğlu ise, tam da Balyoz darbecilerinin özlediği türden bir “1923 zindeliği” içinde, Atatürk’e laf söyletmeyen, dünyanın ve Türkiye’nin değişim istikametinden hazzetmeyen, topluma güvenmeyen, eski bir kafa, eski bir yüz...</b> Üstelik, Osman Can’ın fikirlerine, mantığı ve bilgisi ile karşı koyamadığı her an sanki biraz daha eskiyor, eskide kalmaya mahkûm olduğunu biraz daha kavrıyordu. <br/><br/>Programda, bu “eski-yeni” farkının en fazla belirginleştiği konulardan biri, 1960 darbesiydi. Kanadoğlu “Son derece özgürlükçü bir Anayasa yaptılar” ezberini tekrarlayıp “27 Mayıs cici darbeydi” demeye getirdi. Can, buna doğru bir analizle sağlam bir cevap verdi. 1961 Anayasası’nın bir “kara leke” olduğunu söyledi, nedenini mealen şöyle açıkladı: <b><br/><br/>“Bu Anayasa ile toplumsal irade hukuk düzenini belirleyici olmaktan çıkmış, yargı demokratik meşruiyet alanı dışına itilmiştir. Militarist irade, yargıya müdahale etmiş ve siyasi misyon yüklemiştir. 1961 Anayasası’nda bir dizi ‘özgürlükçü’ madde olsa da, yine bu Anayasa, toplumun bu özgürlükleri kullanmasını hayata geçirecek kurumları ortadan kaldırmış, işlemez bir parlamento yaratmıştır. Uygulanmasını imkânsız kıldıktan sonra istediğiniz kadar ‘özgürlükçü’ madde yazın, bir işe yaramaz.” </b><br/><br/>Osman Can, militarizmin “özgürlükçü” bir maskeyle ülkenin üzerine çökmesini tarif ederken esas itibariyle “söz” ile “edim” arasındaki uyumsuzluğu vurguluyordu. Bu vurgu, bugünlerde “zor durumda” olduğu konusunda Türkiye’de hemen herkesin hemfikir göründüğü Genelkurmay Başkanı Orgeneral İlker Başbuğ’un ikilemini düşündürdü bana. <br/><br/>Zira generalin “Türk Silahlı Kuvvetleri içinde demokrasi karşıtı personeli barındırmam” ve “seçimle gelen seçimle gider” gibi sözlerinin samimi olduğuna benim gibi inanmak isteyen herkes, ondan bunun gereğini yapmasını bekliyor. Ama Başbuğ şu ana dek kendisinden beklenenin tam tersini yaptı... <b>Kendi karargâhında hazırlanmış İrticayla Mücadele Eylem Planı’na “kâğıt parçası”, iddianamesi yeni kabul edilen Kafes Eylem Planı’yla bağlantılı olarak Poyrazköy’e gömülen silahlara “boru” deyip işin içinden çıkabileceğini sandı; darbe günlerini çağrıştıran “beşi bir yerde” mizansenlerinden, parmağını sallayarak basını tehdit etmekten, firkateyne çıkıp yargıya müdahale anlamına gelecek açıklamalar yapmaktan medet umdu. </b><br/><br/>Son dönemde, Türk Silahlı Kuvvetleri içinde birilerinin şer işlere karıştığına, darbe planları yaptığına, suç işlediğine ilişkin çıkan hemen bütün ihbar ve belgeler konusunda, gerçeğin aydınlanmasını kolaylaştırmayan, hatta zorlaştıran bir rol oynadı. Velhasıl, komutanın demokrasiye “asgari” düzeyde de olsa saygı duyduğunu ortaya koyan sözlerine uygun bir edimini pek göremedik. <br/><br/>Tabii, <b>Başbuğ’dan önce hiçbir Genelkurmay Başkanı da, Türk Silahlı Kuvvetleri içinde yasal ve meşru olmayan işler yapıldığını gösteren bu kadar çok bilgi ve belgeyle yüzleşmek zorunda kalmamıştı.</b> Bu yeni durum, demokratikleşmede ısrar eden yargı, siyaset ve medya mensuplarının, dokunulmazlık pelerinini ordunun omuzlarından çekip alma çabasının bir sonucudur. Bu çaba, Başbuğ gibi “demokrasiye saygı” sözleri eden bir Genelkurmay Başkanı’nı zorluyor. Hadi Uluengin’in dünkü <i>Hürriyet</i>’te çok güzel anlattığı gibi, Başbuğ’un “legalist” yani kanuniyetçi bir komutan olduğunun işaretleri geçmişte vardı; bugün de kendisini böyle görmek istediğini sanıyorum. Ama Başbuğ’un kimliğini bu “legalist” tavırdan ziyade, yine Uluengin’in deyişiyle, “kast ruhu” belirliyor. <b><br/><br/>Bu kast ruhu, bu “kol kırılır yen içinde kalır” anlayışı Başbuğ’un, başında olduğu kurumu “yasallık” sınırları içine çekmesini önlüyor; demokrasiye saygısını “asgari” düzeyde bile ortaya koymasını zorlaştırıyor. </b><br/><br/>Şimdi önünde bu zorluğu aşmaya başlamak için önemli bir fırsat var. Bu fırsatın adı, Balyoz... Başbuğ, Balyoz darbe planının ve onunla bağlantılı korkunç harekât emirlerinin hazırlandığı dönemde, Birinci Ordu’da neler yaşandığını aydınlığa çıkarmaya çalışmalı. Bu şer planları için “yalan” demek, “oyun” demek yerine, kurumunu bunların gölgesinden kurtarmayı denemeli. Ve bence, dönemin Birinci Ordu Komutanı Emekli Orgeneral Çetin Doğan’ın açıklamalarına mutlaka kulak vermeli. <b><br/><br/>Zira <i>Taraf</i>’ın yayınladığı ses kayıtlarının yüzde yüz doğru olduğunu biraz gecikerek de olsa itiraf eden Doğan, “iç tehdit” odaklı bir çalışma yaptırdığını teyit etmekle Genelkurmay’ın Mart 2003’teki plan semineriyle ilgili resmî açıklamasını da yalanlamış oldu. </b><br/><br/>Eğer Çetin Doğan ve Balyoz planlarında “elektronik parmak izi” olan diğer asker kişiler sorgulanır, belgeler gerektiği gibi incelenirse gerçeğin ortaya çıkmaması için bir neden yok. Başbuğ bu kez gerçeğe engel olmamalı.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/9736.htm), [web.archive.org (arşiv bağlantısı)](http://web.archive.org/web/20100205034912/http://www.taraf.com.tr:80/makale/9736.htm)
# Bir romancı tarihe baktığı zaman

*Yasemin Çongar 30.01.2010*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/><br/>Onu tanıdığımda seksen üç yaşındaydı. Yüksek tavanlı, duvarları baştan sona ahşap, yerleri lacivert bir halıyla kaplı; dar pencerelerdeki zarif vitraylardan süzülüp renklerine ayrılan akşam ışığının ve kadim zamanlardan kalma bir tütsü kokusunun havada asılı durması sayesinde, okulun “Cizvit” geçmişine uygun şekilde, bir eğitim kurumundan ziyade bir kiliseye ait olduğu izlenimi veren büyük salonun ortasındaki kürsüde konuşuyordu... Titrek elleri yaşını hatırlatsa da, derin gözlerinde yorgunluğun izi yoktu, pembemsi elmacık kemikleri ise bir oğlan çocuğundan ödünç gibiydi. Konferans bittikten sonra yanına gittim. Onunla söyleşi yapmak istediğimi söyledim. Kibarca reddetti; “Bunun yerine, gelin kahve içelim.” Kantine indik. <b><br/><br/>“Herhangi bir şey, onu ilk kez yapana kadar zor gelir insana. Öldürmek, öldürene kadar zordur. Bir insanı ölümden kurtarmayı denemek ise bunu deneyinceye kadar...”</b> <br/><br/>Yirmi dakikalık kahve sohbetimizden geriye kalan bu cümleleri o mu söylemişti, yoksa anlattıklarının hülasasını ben mi hafızama böyle yerleştirdim, emin değilim. <br/><br/>Jan Karski’yi 1997’de tanıdım. Üç yıl sonra öldü.   <b><br/><br/><br/><font size="3">“Benim kuralım anlamamaktır”</font></b> <br/><br/>Karski’nin adını birçok kişi gibi ben de, ilk kez <b><i>Shoah</i></b>’yı izlerken öğrendim. İbranice “felaket” anlamındaki <b><i>Shoah</i></b>, Holokost’u anlatan dokuz buçuk saatlik bir film. “Belgesel” diyeceğim ama filmin yönetmeni <b>Claude Lanzmann</b> reddediyor bu tanımı; hiç arşiv filmi kullanmadığını, sadece, Nazilerin soykırımından kurtulmuş insanların, zulmün tanıklarının ve uygulayıcılarının anlatımlarına yer veren uzun bir mülakat yaptığını söylüyor. <br/><br/>Çelmo’daki gaz odalarının, Varşova Gettosu’nun, Treblinka ve Auschwitz-Birkenau ölüm kamplarının hikâyesinde yoğunlaşan bu uzun mülakat birçok dilde kitap olarak da yayımlanmış, Türkçesi ise Yapı Kredi Yayınları’ndan çıkmıştı. Kitaba önsöz yazan Simone de Beauvoir, <b>“Shoah’nın mucizemsi özelliği karışık kurgusundan kaynaklanıyor”</b> derken, filmin “edebî” gücüne dikkat çekiyordu bence: <b>“İğrençlikle güzelliğin böylesi bir birlikteliğini asla hayal edemeyecek olduğumu söylemeliyim. Elbette, bunlardan biri diğerini gizlemeye yaramıyor, estetik kaygısı söz konusu değil: tersine, biri ötekini öyle bir yaratıcılık ve kesinlikle ortaya çıkarıyor ki, büyük bir yapıtı seyre daldığımızın bilincindeyiz...”</b> <br/><br/>Lanzmann, 1985’te tamamladı <b><i>Shoah</i></b>’yı ve bu film, ilk gösteriminden itibaren bütün dünyada Yahudi soykırımına ilişkin temel anlatılardan biri kabul edildi. 1997’de <b><i>Le Monde</i></b>’a verdiği mülakatta, filmin sırrını kendisini tanıyanların iyi bildiği sert üslubuyla açıkladı Lanzmann: <b>“Benim demir kuralım anlamamaktır...”</b>   <b><br/><br/><br/><font size="3">Fransa’da edebiyat savaşları</font></b> <br/><br/>Son iki haftadır Paris’in entelektüel camiasını birbirine katan kavgayı izlerken, “esas sorun belki de bu” diye düşünmeye başladım; çatışma belki de “anlama” meselesinden kaynaklanıyor. <br/><br/>Kavganın bir tarafında Claude Lanzmann var. <b><i>Shoah</i></b> ile kazandığı ününün yanı sıra eski bir direnişçi ve Fransa’nın önde gelen kültür adamlarından biri olan Lanzmann, bugün 85 yaşında ama hâlâ Jean Paul Sartre ile Simone de Beauvoir’ın birlikte kurdukları <b><i>Les Temps Modernes</i></b> (Modern Zamanlar) dergisinin yayın yönetmenliğini yapıyor; yazı yazıp konferans vermeyi sürdürüyor. Kavgayı, Lanzmann’ın haftalık dergi <b><i>Marianne</i></b>’da yayımlanan son makalesi başlattı. Lanzmann, Fransız edebiyatının yeni yıldızlarından romancı Yannick Haenel’i kelimenin tam anlamıyla kalemine dolamıştı. <br/><br/>43 yaşındaki Haenel, 2009’da yayımlanan kitabıyla iki önemli roman ödülü, Fnac ve Interallie’yi kazandı ve “best-seller” oldu. Lanzmann’ın Haenel’e “faussaire” (sahtekâr) diye saldırmasına neden olan bu başarılı romanın adı, <b><i>Jan Karski.</i></b>   <b><br/><br/><br/><font size="3">Batı’ya Holokost’u o haber verdi</font> </b><br/><br/>Jan Karski’yle kahve içerken, birkaç yıl sonra o kantine hemen her gün uğrayacağımı bilmiyordum. 2000’lerin başında, ben Georgetown’da öğrenci olduğumda, Karski artık hayatta değildi ve sınıflarımdan birine giden yol, onun kampusa dikilen heykelinin yanından geçiyordu. <br/><br/>Georgetown Üniversitesi’ne kırk yılını vermişti Karski; Amerika’nın en seçkin Doğu Avrupa uzmanlarındandı ve çok sevilen bir hocaydı. Onu Haenel’in romanına konu yapan hikâyesi ise 1930’ların Varşovası’nda başlıyordu. Polonyalı genç bir diplomatken Alman işgali sırasında direnişe katılmış ve Paris’e taşınan sürgündeki Polonya hükümeti ile direnişçiler arasında kurye olarak, yüzlerce kez gidip gelmişti. <b>1940’da Slovakya Dağları’nda Gestapo’nun eline düşmüş, ağır işkenceden geçmiş, daha sonra yatırıldığı hastaneden kaçmayı başarmıştı. O yıllarda, iki kez gizlice Varşova Gettosu’na girmiş; Polonya Yahudilerinin maruz kaldığı zulmü gözleriyle görmüştü.</b> <br/><br/>Ama Karski’yi Karski yapan şey, önce 1943’te Londra’da dönemin ünlü gazetecisi Arthur Koestler’e, ardından Washington’a giderek Başkan Roosevelt’e Nazilerin gaz odalarından, işkencehanelerinden, kamplarından ve gettolarından söz etmesi oldu. Batı, Holokost’un ayrıntılarını ilk kez Karski’den işitti.   <b><br/><br/><br/><font size="3">“Kaba ve yanıltıcı bir portre”</font></b> <br/><br/>Kavgadan, edebiyat blogu <b><i>La Republique des Livres</i></b> (Kitapların Cumhuriyeti) sayesinde haberdar oldum. Yazar Pierre Assouline’e göre, Lanzmann Haenel’in “idamını” istiyordu; tarihi çarpıtmakla suçladığı romancıya, mart başında yayımlayacağı bir “belgesel” ile dersini vereceğini söylüyor ve <b>“O zaman gerçek ortaya çıkacak, Roosevelt ne yapmış anlaşılacak; Karski’nin bu kaba ve yanıltıcı portresini yayımlayanlar da utanacaklar”</b> diyordu. <br/><br/>Haenel, saldırıya cevap vermekte gecikmedi. <b><i>Lire</i></b> dergisindeki söyleşisinde, <b>“Ben bir romancıyım ve roman Lanzmann’ın sandığı gibi sadece kurgusal bir şey değildir. Tarihle ilgili bir hipotez de olabilir roman dedi.”</b> <br/><br/>İşin ilginci, <b><i>Jan Karski</i></b> romanının ilk bölümünde, Lanzmann’ın önünde reverans yapıp <b><i>Shoah</i></b>’dan birçok alıntıya yer vermesi. İkinci bölümde, Karski’nin hatıralarınıaktaran roman, ancak üçüncü bölümde “belgesel” havasından çıkıp “hikâye” etmeye başlıyor ve Haenel bu hikâyeye hâkim kıldığı tarihsel bakışla, başta Amerika olmak üzere müttefik devletlere bir “tevazu dersi” veriyor. <b><br/><br/>Haenel’in romanına göre, Roosevelt yönetimi ve ortakları Nazi soykırımını görememiş değil, uzun süre görmezden gelmişlerdi ve Karski, onları zorlamasa, belki de hiç görmeyeceklerdi. Buna karşılık, Karski de savaştan sonra yaşamayı seçtiği Washington’daki yönetimi suçlamamış, Holokost’u uzaktan izlemekle yetindikleri süre için Amerikalıları bağışlamıştı.</b> <br/><br/>Belki de, bu geniş gönüllü adamın Avrupa’daki mücadelesine odaklanan <b><i>Shoah</i></b>, Roosevelt ile arasında geçenlere hiç yer vermediği için, Lanzmann Haenel’e kızıyor şimdi; yeni belgeselinde hem bu açığı kapatmayı hem de yarı yaşındaki romancıyı mat etmeyi planlıyor. Bense Haenel’in “<b><i>Shoah</i>’dan önce de bir Karski vardı, sonra da</b>...” sözünü önemsiyor ve onun romanındaki anlama çabasını, Lanzmann’ın her ne kadar edebî de olsa anlamaya mesafeli anlatısından daha yakın buluyorum kendime. Ve acaba Karski, Roosevelt’e de “İnsanları kurtarmayı denemek, bunu deneyinceye kadar zordur” demiş midir diye bir soru büyüyor içimde.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9766.htm), [web.archive.org (arşiv bağlantısı)](http://web.archive.org/web/20100202202501/http://taraf.com.tr:80/makale/9766.htm)
# Bir romancı tarihe baktığı zaman

*Yasemin Çongar 30.01.2010*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Onu tanıdığımda seksen üç yaşındaydı. Yüksek tavanlı, duvarları baştan sona ahşap, yerleri lacivert bir halıyla kaplı; dar pencerelerdeki zarif vitraylardan süzülüp renklerine ayrılan akşam ışığının ve kadim zamanlardan kalma bir tütsü kokusunun havada asılı durması sayesinde, okulun “Cizvit” geçmişine uygun şekilde, bir eğitim kurumundan ziyade bir kiliseye ait olduğu izlenimi veren büyük salonun ortasındaki kürsüde konuşuyordu... Titrek elleri yaşını hatırlatsa da, derin gözlerinde yorgunluğun izi yoktu, pembemsi elmacık kemikleri ise bir oğlan çocuğundan ödünç gibiydi. Konferans bittikten sonra yanına gittim. Onunla söyleşi yapmak istediğimi söyledim. Kibarca reddetti; “Bunun yerine, gelin kahve içelim.” Kantine indik.<br/><br/><b>“Herhangi bir şey, onu ilk kez yapana kadar zor gelir insana. Öldürmek, öldürene kadar zordur. Bir insanı ölümden kurtarmayı denemek ise bunu deneyinceye kadar...”</b> <br/><br/>Yirmi dakikalık kahve sohbetimizden geriye kalan bu cümleleri o mu söylemişti, yoksa anlattıklarının hülasasını ben mi hafızama böyle yerleştirdim, emin değilim. <br/><br/>Jan Karski’yi 1997’de tanıdım. Üç yıl sonra öldü.   <b><br/><br/><br/><font size="3">“Benim kuralım anlamamaktır”</font></b> <br/><br/>Karski’nin adını birçok kişi gibi ben de, ilk kez <b><i>Shoah</i></b>’yı izlerken öğrendim. İbranice “felaket” anlamındaki <b><i>Shoah</i></b>, Holokost’u anlatan dokuz buçuk saatlik bir film. “Belgesel” diyeceğim ama filmin yönetmeni <b>Claude Lanzmann</b> reddediyor bu tanımı; hiç arşiv filmi kullanmadığını, sadece, Nazilerin soykırımından kurtulmuş insanların, zulmün tanıklarının ve uygulayıcılarının anlatımlarına yer veren uzun bir mülakat yaptığını söylüyor. <br/><br/>Çelmo’daki gaz odalarının, Varşova Gettosu’nun, Treblinka ve Auschwitz-Birkenau ölüm kamplarının hikâyesinde yoğunlaşan bu uzun mülakat birçok dilde kitap olarak da yayımlanmış, Türkçesi ise Yapı Kredi Yayınları’ndan çıkmıştı. Kitaba önsöz yazan Simone de Beauvoir, <b>“Shoah’nın mucizemsi özelliği karışık kurgusundan kaynaklanıyor”</b> derken, filmin “edebî” gücüne dikkat çekiyordu bence: <b>“İğrençlikle güzelliğin böylesi bir birlikteliğini asla hayal edemeyecek olduğumu söylemeliyim. Elbette, bunlardan biri diğerini gizlemeye yaramıyor, estetik kaygısı söz konusu değil: tersine, biri ötekini öyle bir yaratıcılık ve kesinlikle ortaya çıkarıyor ki, büyük bir yapıtı seyre daldığımızın bilincindeyiz...”</b> <br/><br/>Lanzmann, 1985’te tamamladı <b><i>Shoah</i></b>’yı ve bu film, ilk gösteriminden itibaren bütün dünyada Yahudi soykırımına ilişkin temel anlatılardan biri kabul edildi. 1997’de <b><i>Le Monde</i></b>’a verdiği mülakatta, filmin sırrını kendisini tanıyanların iyi bildiği sert üslubuyla açıkladı Lanzmann: <b>“Benim demir kuralım anlamamaktır...”</b>   <b><br/><br/><br/><font size="3">Fransa’da edebiyat savaşları</font></b> <br/><br/>Son iki haftadır Paris’in entelektüel camiasını birbirine katan kavgayı izlerken, “esas sorun belki de bu” diye düşünmeye başladım; çatışma belki de “anlama” meselesinden kaynaklanıyor. <br/><br/>Kavganın bir tarafında Claude Lanzmann var. <b><i>Shoah</i></b> ile kazandığı ününün yanı sıra eski bir direnişçi ve Fransa’nın önde gelen kültür adamlarından biri olan Lanzmann, bugün 85 yaşında ama hâlâ Jean Paul Sartre ile Simone de Beauvoir’ın birlikte kurdukları <b><i>Les Temps Modernes</i></b> (Modern Zamanlar) dergisinin yayın yönetmenliğini yapıyor; yazı yazıp konferans vermeyi sürdürüyor. Kavgayı, Lanzmann’ın haftalık dergi <b><i>Marianne</i></b>’da yayımlanan son makalesi başlattı. Lanzmann, Fransız edebiyatının yeni yıldızlarından romancı Yannick Haenel’i kelimenin tam anlamıyla kalemine dolamıştı. <br/><br/>43 yaşındaki Haenel, 2009’da yayımlanan kitabıyla iki önemli roman ödülü, Fnac ve Interallie’yi kazandı ve “best-seller” oldu. Lanzmann’ın Haenel’e “faussaire” (sahtekâr) diye saldırmasına neden olan bu başarılı romanın adı, <b><i>Jan Karski.</i></b>   <b><br/><br/><br/><font size="3">Batı’ya Holokost’u o haber verdi</font> </b><br/><br/>Jan Karski’yle kahve içerken, birkaç yıl sonra o kantine hemen her gün uğrayacağımı bilmiyordum. 2000’lerin başında, ben Georgetown’da öğrenci olduğumda, Karski artık hayatta değildi ve sınıflarımdan birine giden yol, onun kampusa dikilen heykelinin yanından geçiyordu. <br/><br/>Georgetown Üniversitesi’ne kırk yılını vermişti Karski; Amerika’nın en seçkin Doğu Avrupa uzmanlarındandı ve çok sevilen bir hocaydı. Onu Haenel’in romanına konu yapan hikâyesi ise 1930’ların Varşovası’nda başlıyordu. Polonyalı genç bir diplomatken Alman işgali sırasında direnişe katılmış ve Paris’e taşınan sürgündeki Polonya hükümeti ile direnişçiler arasında kurye olarak, yüzlerce kez gidip gelmişti. <b>1940’da Slovakya Dağları’nda Gestapo’nun eline düşmüş, ağır işkenceden geçmiş, daha sonra yatırıldığı hastaneden kaçmayı başarmıştı. O yıllarda, iki kez gizlice Varşova Gettosu’na girmiş; Polonya Yahudilerinin maruz kaldığı zulmü gözleriyle görmüştü.</b> <br/><br/>Ama Karski’yi Karski yapan şey, önce 1943’te Londra’da dönemin ünlü gazetecisi Arthur Koestler’e, ardından Washington’a giderek Başkan Roosevelt’e Nazilerin gaz odalarından, işkencehanelerinden, kamplarından ve gettolarından söz etmesi oldu. Batı, Holokost’un ayrıntılarını ilk kez Karski’den işitti.   <b><br/><br/><br/><font size="3">“Kaba ve yanıltıcı bir portre”</font></b> <br/><br/>Kavgadan, edebiyat blogu <b><i>La Republique des Livres</i></b> (Kitapların Cumhuriyeti) sayesinde haberdar oldum. Yazar Pierre Assouline’e göre, Lanzmann Haenel’in “idamını” istiyordu; tarihi çarpıtmakla suçladığı romancıya, mart başında yayımlayacağı bir “belgesel” ile dersini vereceğini söylüyor ve <b>“O zaman gerçek ortaya çıkacak, Roosevelt ne yapmış anlaşılacak; Karski’nin bu kaba ve yanıltıcı portresini yayımlayanlar da utanacaklar”</b> diyordu. <br/><br/>Haenel, saldırıya cevap vermekte gecikmedi. <b><i>Lire</i></b> dergisindeki söyleşisinde, <b>“Ben bir romancıyım ve roman Lanzmann’ın sandığı gibi sadece kurgusal bir şey değildir. Tarihle ilgili bir hipotez de olabilir roman dedi.”</b> <br/><br/>İşin ilginci, <b><i>Jan Karski</i></b> romanının ilk bölümünde, Lanzmann’ın önünde reverans yapıp <b><i>Shoah</i></b>’dan birçok alıntıya yer vermesi. İkinci bölümde, Karski’nin hatıralarınıaktaran roman, ancak üçüncü bölümde “belgesel” havasından çıkıp “hikâye” etmeye başlıyor ve Haenel bu hikâyeye hâkim kıldığı tarihsel bakışla, başta Amerika olmak üzere müttefik devletlere bir “tevazu dersi” veriyor. <b><br/><br/>Haenel’in romanına göre, Roosevelt yönetimi ve ortakları Nazi soykırımını görememiş değil, uzun süre görmezden gelmişlerdi ve Karski, onları zorlamasa, belki de hiç görmeyeceklerdi. Buna karşılık, Karski de savaştan sonra yaşamayı seçtiği Washington’daki yönetimi suçlamamış, Holokost’u uzaktan izlemekle yetindikleri süre için Amerikalıları bağışlamıştı.</b> <br/><br/>Belki de, bu geniş gönüllü adamın Avrupa’daki mücadelesine odaklanan <b><i>Shoah</i></b>, Roosevelt ile arasında geçenlere hiç yer vermediği için, Lanzmann Haenel’e kızıyor şimdi; yeni belgeselinde hem bu açığı kapatmayı hem de yarı yaşındaki romancıyı mat etmeyi planlıyor. Bense Haenel’in “<b><i>Shoah</i>’dan önce de bir Karski vardı, sonra da</b>...” sözünü önemsiyor ve onun romanındaki anlama çabasını, Lanzmann’ın her ne kadar edebî de olsa anlamaya mesafeli anlatısından daha yakın buluyorum kendime. Ve acaba Karski, Roosevelt’e de “İnsanları kurtarmayı denemek, bunu deneyinceye kadar zordur” demiş midir diye bir soru büyüyor içimde.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/9770.htm), [web.archive.org (arşiv bağlantısı)](http://web.archive.org/web/20100202200925/http://www.taraf.com.tr:80/makale/9770.htm)
# Bir romancı tarihe baktığı zaman

*Yasemin Çongar 30.01.2010*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Onu tanıdığımda seksen üç yaşındaydı. Yüksek tavanlı, duvarları baştan sona ahşap, yerleri lacivert bir halıyla kaplı; dar pencerelerdeki zarif vitraylardan süzülüp renklerine ayrılan akşam ışığının ve kadim zamanlardan kalma bir tütsü kokusunun havada asılı durması sayesinde, okulun “Cizvit” geçmişine uygun şekilde, bir eğitim kurumundan ziyade bir kiliseye ait olduğu izlenimi veren büyük salonun ortasındaki kürsüde konuşuyordu... Titrek elleri yaşını hatırlatsa da, derin gözlerinde yorgunluğun izi yoktu, pembemsi elmacık kemikleri ise bir oğlan çocuğundan ödünç gibiydi. Konferans bittikten sonra yanına gittim. Onunla söyleşi yapmak istediğimi söyledim. Kibarca reddetti; “Bunun yerine, gelin kahve içelim.” Kantine indik.<br/><br/><b>“Herhangi bir şey, onu ilk kez yapana kadar zor gelir insana. Öldürmek, öldürene kadar zordur. Bir insanı ölümden kurtarmayı denemek ise bunu deneyinceye kadar...”</b> <br/><br/>Yirmi dakikalık kahve sohbetimizden geriye kalan bu cümleleri o mu söylemişti, yoksa anlattıklarının hülasasını ben mi hafızama böyle yerleştirdim, emin değilim. <br/><br/>Jan Karski’yi 1997’de tanıdım. Üç yıl sonra öldü.   <b><br/><br/><br/><font size="3">“Benim kuralım anlamamaktır”</font></b> <br/><br/>Karski’nin adını birçok kişi gibi ben de, ilk kez <b><i>Shoah</i></b>’yı izlerken öğrendim. İbranice “felaket” anlamındaki <b><i>Shoah</i></b>, Holokost’u anlatan dokuz buçuk saatlik bir film. “Belgesel” diyeceğim ama filmin yönetmeni <b>Claude Lanzmann</b> reddediyor bu tanımı; hiç arşiv filmi kullanmadığını, sadece, Nazilerin soykırımından kurtulmuş insanların, zulmün tanıklarının ve uygulayıcılarının anlatımlarına yer veren uzun bir mülakat yaptığını söylüyor. <br/><br/>Çelmo’daki gaz odalarının, Varşova Gettosu’nun, Treblinka ve Auschwitz-Birkenau ölüm kamplarının hikâyesinde yoğunlaşan bu uzun mülakat birçok dilde kitap olarak da yayımlanmış, Türkçesi ise Yapı Kredi Yayınları’ndan çıkmıştı. Kitaba önsöz yazan Simone de Beauvoir, <b>“Shoah’nın mucizemsi özelliği karışık kurgusundan kaynaklanıyor”</b> derken, filmin “edebî” gücüne dikkat çekiyordu bence: <b>“İğrençlikle güzelliğin böylesi bir birlikteliğini asla hayal edemeyecek olduğumu söylemeliyim. Elbette, bunlardan biri diğerini gizlemeye yaramıyor, estetik kaygısı söz konusu değil: tersine, biri ötekini öyle bir yaratıcılık ve kesinlikle ortaya çıkarıyor ki, büyük bir yapıtı seyre daldığımızın bilincindeyiz...”</b> <br/><br/>Lanzmann, 1985’te tamamladı <b><i>Shoah</i></b>’yı ve bu film, ilk gösteriminden itibaren bütün dünyada Yahudi soykırımına ilişkin temel anlatılardan biri kabul edildi. 1997’de <b><i>Le Monde</i></b>’a verdiği mülakatta, filmin sırrını kendisini tanıyanların iyi bildiği sert üslubuyla açıkladı Lanzmann: <b>“Benim demir kuralım anlamamaktır...”</b>   <b><br/><br/><br/><font size="3">Fransa’da edebiyat savaşları</font></b> <br/><br/>Son iki haftadır Paris’in entelektüel camiasını birbirine katan kavgayı izlerken, “esas sorun belki de bu” diye düşünmeye başladım; çatışma belki de “anlama” meselesinden kaynaklanıyor. <br/><br/>Kavganın bir tarafında Claude Lanzmann var. <b><i>Shoah</i></b> ile kazandığı ününün yanı sıra eski bir direnişçi ve Fransa’nın önde gelen kültür adamlarından biri olan Lanzmann, bugün 85 yaşında ama hâlâ Jean Paul Sartre ile Simone de Beauvoir’ın birlikte kurdukları <b><i>Les Temps Modernes</i></b> (Modern Zamanlar) dergisinin yayın yönetmenliğini yapıyor; yazı yazıp konferans vermeyi sürdürüyor. Kavgayı, Lanzmann’ın haftalık dergi <b><i>Marianne</i></b>’da yayımlanan son makalesi başlattı. Lanzmann, Fransız edebiyatının yeni yıldızlarından romancı Yannick Haenel’i kelimenin tam anlamıyla kalemine dolamıştı. <br/><br/>43 yaşındaki Haenel, 2009’da yayımlanan kitabıyla iki önemli roman ödülü, Fnac ve Interallie’yi kazandı ve “best-seller” oldu. Lanzmann’ın Haenel’e “faussaire” (sahtekâr) diye saldırmasına neden olan bu başarılı romanın adı, <b><i>Jan Karski.</i></b>   <b><br/><br/><br/><font size="3">Batı’ya Holokost’u o haber verdi</font> </b><br/><br/>Jan Karski’yle kahve içerken, birkaç yıl sonra o kantine hemen her gün uğrayacağımı bilmiyordum. 2000’lerin başında, ben Georgetown’da öğrenci olduğumda, Karski artık hayatta değildi ve sınıflarımdan birine giden yol, onun kampusa dikilen heykelinin yanından geçiyordu. <br/><br/>Georgetown Üniversitesi’ne kırk yılını vermişti Karski; Amerika’nın en seçkin Doğu Avrupa uzmanlarındandı ve çok sevilen bir hocaydı. Onu Haenel’in romanına konu yapan hikâyesi ise 1930’ların Varşovası’nda başlıyordu. Polonyalı genç bir diplomatken Alman işgali sırasında direnişe katılmış ve Paris’e taşınan sürgündeki Polonya hükümeti ile direnişçiler arasında kurye olarak, yüzlerce kez gidip gelmişti. <b>1940’da Slovakya Dağları’nda Gestapo’nun eline düşmüş, ağır işkenceden geçmiş, daha sonra yatırıldığı hastaneden kaçmayı başarmıştı. O yıllarda, iki kez gizlice Varşova Gettosu’na girmiş; Polonya Yahudilerinin maruz kaldığı zulmü gözleriyle görmüştü.</b> <br/><br/>Ama Karski’yi Karski yapan şey, önce 1943’te Londra’da dönemin ünlü gazetecisi Arthur Koestler’e, ardından Washington’a giderek Başkan Roosevelt’e Nazilerin gaz odalarından, işkencehanelerinden, kamplarından ve gettolarından söz etmesi oldu. Batı, Holokost’un ayrıntılarını ilk kez Karski’den işitti.   <b><br/><br/><br/><font size="3">“Kaba ve yanıltıcı bir portre”</font></b> <br/><br/>Kavgadan, edebiyat blogu <b><i>La Republique des Livres</i></b> (Kitapların Cumhuriyeti) sayesinde haberdar oldum. Yazar Pierre Assouline’e göre, Lanzmann Haenel’in “idamını” istiyordu; tarihi çarpıtmakla suçladığı romancıya, mart başında yayımlayacağı bir “belgesel” ile dersini vereceğini söylüyor ve <b>“O zaman gerçek ortaya çıkacak, Roosevelt ne yapmış anlaşılacak; Karski’nin bu kaba ve yanıltıcı portresini yayımlayanlar da utanacaklar”</b> diyordu. <br/><br/>Haenel, saldırıya cevap vermekte gecikmedi. <b><i>Lire</i></b> dergisindeki söyleşisinde, <strong>“Ben bir romancıyım ve roman Lanzmann’ın sandığı gibi sadece kurgusal bir şey değildir. Tarihle ilgili bir hipotez de olabilir roman”</strong> dedi. <br/><br/>İşin ilginci, <b><i>Jan Karski</i></b> romanının ilk bölümünde, Lanzmann’ın önünde reverans yapıp <b><i>Shoah</i></b>’dan birçok alıntıya yer vermesi. İkinci bölümde, Karski’nin hatıralarınıaktaran roman, ancak üçüncü bölümde “belgesel” havasından çıkıp “hikâye” etmeye başlıyor ve Haenel bu hikâyeye hâkim kıldığı tarihsel bakışla, başta Amerika olmak üzere müttefik devletlere bir “tevazu dersi” veriyor. <b><br/><br/>Haenel’in romanına göre, Roosevelt yönetimi ve ortakları Nazi soykırımını görememiş değil, uzun süre görmezden gelmişlerdi ve Karski, onları zorlamasa, belki de hiç görmeyeceklerdi. Buna karşılık, Karski de savaştan sonra yaşamayı seçtiği Washington’daki yönetimi suçlamamış, Holokost’u uzaktan izlemekle yetindikleri süre için Amerikalıları bağışlamıştı.</b> <br/><br/>Belki de, bu geniş gönüllü adamın Avrupa’daki mücadelesine odaklanan <b><i>Shoah</i></b>, Roosevelt ile arasında geçenlere hiç yer vermediği için, Lanzmann Haenel’e kızıyor şimdi; yeni belgeselinde hem bu açığı kapatmayı hem de yarı yaşındaki romancıyı mat etmeyi planlıyor. Bense Haenel’in “<b><i>Shoah</i>’dan önce de bir Karski vardı, sonra da</b>...” sözünü önemsiyor ve onun romanındaki anlama çabasını, Lanzmann’ın her ne kadar edebî de olsa anlamaya mesafeli anlatısından daha yakın buluyorum kendime. Ve acaba Karski, Roosevelt’e de “İnsanları kurtarmayı denemek, bunu deneyinceye kadar zordur” demiş midir diye bir soru büyüyor içimde.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9783.htm), [web.archive.org (arşiv bağlantısı)](http://web.archive.org/web/20100207010855/http://taraf.com.tr:80/makale/9783.htm)
# Bir ‘devrim’in eşiğinde

*Yasemin Çongar 02.02.2010*

<div class="taraf_structure_2col_1zq">
<div class="margen_n">



 <p>Başbakan Erdoğan, pazar günü televizyonda bir grup gazete yöneticisinin sorularını yanıtlarken, söz Balyoz Darbe Planı’na da geliyor. <br/><br/>Erdoğan, Balyoz Planı’nın altında adı yazan ve 2003’teki Plan Semineri’ni “dış tehdit” yerine “iç tehdit” odaklı bir çalışmaya dönüştürdüğü yönünde ses kayıtları olan eski Birinci Ordu Komutanı Emekli Orgeneral Çetin Doğan’ı kastederek şunları söylüyor:<b> <br/><br/>“Bir emekli orgeneral TV’leri dolaşıyor. Ortada bir gerçek var. Bir şeyler bu ülkede yapılmış, yapılmamış değil. Bazı şeyler uygulamaya konmuş. Eğer ‘şu yoktur’ derseniz, bu olmaz.”</b> <br/><br/>Meslektaşlarımız, Başbakan’ın bu sözlerini daha fazla sorgulamamış olmalı ki, Başbakan’ın “Bazı şeyler uygulamaya konmuş” ifadesi bir ileri aşamaya ulaşmıyor; nelerin uygulamaya konduğu anlaşılmıyor. <i><br/><br/>Taraf</i> ’a ulaşan ve bizim de eksiksiz biçimde savcılığa ilettiğimiz binlerce sayfalık belgeyi günlerce inceledikten sonra, benim edindiğim izlenim, 2002-2003 yıllarında Birinci Ordu’da görevli birtakım darbe heveslisi kurmayın, yaptıkları çok yaygın fişlemeler yoluyla, bu hevesi bir “heves” ya da “plan” olmaktan çıkarıp bir “teşebbüs”e de dönüştürdükleridir. <br/><br/>Başbakan da “Bazı şeyler uygulamaya konmuş” derken bu fişlemeleri kastediyor olabilir. Ya da belki, cami bombalama planlarıyla ilgili “görevlendirme” yapılmış olmasını “uygulama” olarak kabul etmektedir... <b><br/><br/>Tabii, gözardı edemeyeceğimiz bir başka olasılık da, Çetin Doğan’ın televizyon gezmelerine tepki gösterme ihtiyacı duyan Başbakan’ın, bu emekli orgeneralin komutanlığı döneminde Birinci Ordu’da neler olup bittiği hakkında bizlerden çok daha fazla şey biliyor olmasıdır. Nitekim, zamanın Milli İstihbarat Teşkilatı Müsteşarı Şenkal Atasagun’un 2003 mayısındaki “Birinci Ordu’da her şey hazır, ihtilale hazırlanıyorlar” sözü, gerek Atasagun, gerekse Atasagun’un o dönemki amiri Erdoğan tarafından açıklığa kavuşturulmayı halen bekliyor.</b> <br/><br/>27 ocakta bu sütundaki “Erdoğan ve Doğan” başlıklı yazımda, Başbakan’ın Balyoz Planı konusunda neyi ne zaman bildiğini, eğer yıllardır bu konuda bilgi sahibiyse bu bilgiye dayanarak ne yaptığını ve meseleyi yargıya intikal ettirme yönünde adım atmamasının olası maliyetini hesaplayıp hesaplamadığını sorgulamıştım. <br/><br/>Erdoğan, bu soruların cevaplarını bu topluma borçlu... Zira darbe planları, askerî fişlemeler, komutanlarca yapılan siyasi açıklamalar, yargıya müdahale girişimleri ve yayınlanan muhtıralar hakkında adli süreç başlatılmamasının bir bedeli de, suçun “mubah” kılınması. Sonuçta, suça yönelen kol kırılsa bile, kırık kol yen içinde bırakıldığı müddetçe, benzer suçların tekrarlanmasının yolu açılıyor; askerî müdahaleler zincirine yeni halkalar biraz da bu sayede ekleniyor.<b> <br/><br/>“Balyoz 2003”, “Şemdinli 2005” ve her ne kadar hükümet yerinde bir tepki göstermiş de olsa “E-muhtıra 2007” olaylarının hesabının bugüne dek sorulamamış olmasının gerçek bedelini de, ancak bu zincirle birlikte düşünürsek kavrayabiliriz. <br/><br/>Doğrusu ben, Fatih Camii’ni bombalamak için “Çarşaf” planını yazabilen zihniyetle, Umut Kitabevi’ni bombalatan zihniyet arasında; kendi jetini düşürmeyi tahayyül eden “Orajcı” zihniyetle, Hrant Dink’in öldürülmesinden “operasyon” olarak söz eden “Kafesçi” zihniyet arasında çok da büyük bir fark göremiyorum. </b>Kâğıt üstünde kalan planların korkunçluğu ile hayata geçen operasyonların dehşeti aynı hastalıklı kafanın ürünleri bence. <br/><br/>Tam da bu nedenle, Başbakan’ın pazar sabahı yaptığı açıklamaları yukarıda vurguladığım temel eksikliği gidermemesine rağmen, ziyadesiyle “umut verici,” hatta tarihî nitelikte bulduğumu söylemeliyim. O televizyon programına katılan gazetecilerden İsmet Berkan, Erdoğan’ın bu açıklamalarını “fikrî sıçrama” diye nitelemekte bence çok haklı. <b><br/><br/>Eğer Başbakan, o pazar sabahı söylediklerinin devamını getirir, “yapacağız” dediği şeylerin yapılmasını sağlarsa, yani iş fikirden eyleme dökülürse, o zaman sadece Berkan’ın tarifi değil, dünkü Star gazetesinin bu konudaki haberine koyduğu başlık da “haklı” olacak; o zaman, hakikaten bir “demokrasi devrimi”nden söz etmeye başlayabileceğiz.</b> <br/><br/>Ama henüz o noktada değiliz... <br/><br/>Bunun olabilmesi için, Erdoğan’ın vaadini yerine getirerek EMASYA (Emniyet-Asayiş-Yardımlaşma) Protokolü’nü tümden kaldırması, Milli Güvenlik Siyaset Belgesi’ni “iç tehdit” kavramından ve o kavrama bağlı bilumum “fişleme ve karalama” unsurundan arındırması, son olarak da, Türk Silahlı Kuvvetleri’nin İç Hizmet Kanunu’nun 35. maddesini iptal ettirmesi gerek. Erdoğan bu üç adımı atabilirse, kendi “fikrî sıçrama”sını devlet zihniyetinde bir “devrim”e de tahvil etmiş olacak.<b> <br/><br/>Başbakan’ın EMASYA ve “iç tehdit” konularında işi daha kolay görünüyor. Her türlü darbeye, darbe planına ve bilumum apoletli siyaset egzersizine gerekçe yapılan, yine Başbakan’ın deyişiyle ordunun “durumdan vazife çıkarmasına” zemin oluşturan 35. Madde’yi değiştirmek biraz daha zor olabilir.</b> <br/><br/>Nitekim Erdoğan da, bu değişiklik için “Her an gündeme gelebilir ama bu dönemde mi olur, bir sonraki dönemde mi olur bilmiyorum” demiş. “Bir sonraki dönem” sözüyle “seçim sonrasını mı, yoksa Orgeneral Başbuğ sonrasını mı” kastettiğini tam anlayamasam da, Erdoğan’ın “35. Madde”ye miat biçmeye başlaması gayet hayırhah bir gelişme. <br/><br/>Hükümet, darbecilerin altındaki halıyı ancak böyle çekebilir zira... <br/><br/>Tepemize indirilmek istenen balyozlardan, içine kapatılmak istediğimiz kafeslerden ancak böyle kurtulabiliriz.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/9807.htm), [web.archive.org (arşiv bağlantısı)](http://web.archive.org/web/20100209220017/http://www.taraf.com.tr:80/makale/9807.htm)
# Yeter artık!

*Yasemin Çongar 05.02.2010*

<div class="taraf_structure_2col_1zq">
<div class="margen_n">



 <p><b>“Orada kendisine hak ettiği cevap verilmiştir.”</b> <br/><br/>Cumhurbaşkanı Abdullah Gül, 22 Aralık 2002’de başbakanken, dönemin Milli Güvenlik Kurulu Genel Sekreteri Emekli Orgeneral Tuncer Kılınç’ın nezaketsizliğini sineye çekmeyip layıkıyla yanıtladığını bu cümleyle anlatmış. <br/><br/>Gül, o gün Kılınç’a ne söyledi, bunu bilmiyoruz. <br/><br/>Ama Yıldıray Oğur’un dünkü yazısı, Kılınç’ın Gül’e ne söylediğini hatırlatıyordu:<b> <br/><br/>“Ben senin yerinde olsam, karının örtüsünü çıkarırım.”</b> <br/><br/>Yıldıray’ın, Mustafa Balbay’ın günlüklerinden aktardığı diyalog, Gül’ün “<b>Kendi kararıdır</b>” sözüyle devam ediyor ve Kılınç’ın tıynetini teşhir eden “<b>İnsan karısına hâkim olamaz mı</b>” tepkisiyle sonlanıyordu. <br/><br/>Yıldıray, bu diyalogu yazarken, Abdullah Gül’ü de, “Kılınç’ın hak ettiği cevabı vermediği için” eleştirmişti. <br/><br/>Cumhurbaşkanı, işte bu eleştiri üzerine, Başdanışmanı Ahmet Sever aracılığıyla bir açıklama yaparak, hem yedi küsur yıl önceki bu diyalogu doğrulamış, hem de eşine ve kendisine yapılan saygısızlığın altında kalmadığını kamuoyuna aktarmış oldu. <br/><br/>Gül’ün açıklamasını bugün sürmanşete koyduk zira bu açıklamayı bir “onur cümlesi” sayıyoruz. <br/><br/>Bu ülkede yıllardır devam eden, son dönemde de, Cumhurbaşkanı’nın ve Başbakan’ın eşleri dahil başörtülü kadınlara saygısızlığın ordunun en üst kademesince sürdürülmesi şeklini almış bir onursuzluk ve utanç tablosu var. <br/><br/>Milletçe, sessizce sineye çektiğimiz bir tablo bu...<b> <br/><br/>Emine Erdoğan’a “Hasta ziyaretine gelmesin” mesajı yollatan Gülhane Askerî Tıp Akademisi erkânı da bu utanç tablosunun parçası... <br/><br/>Abdullah Gül Çankaya’ya çıkınca, Hayrünnisa Gül’den nasıl kaçacakları konusunda, 14 Ekim 2007 tarihli özel bir protokol emri hazırlatan Genelkurmay Başkanlığı da...</b> <br/><br/>Hayrünnisa Gül ve Emine Erdoğan’la biraraya gelmemek, türbanlı kadınlarla aynı kareye girip tokalaşmamak gibi gayrımedeni bir davranışı kendilerine ve muhataplarına reva gördükleri için sağda solda köşe kapmaca oynayan komutanlar da... <br/><br/>Ve tabii, komutanların bu gayrımedeni tavrını sineye çekip, devletin tepesini “damsız girilen” bir erkekler kulübü protokolüne mahkûm eden siyasetçilerimiz de. <br/><br/>Utanç tablosu, sadece Çankaya Köşkü’ndeki davetlerle, havaalanındaki karşılama törenleriyle, orduevleriyle sınırlı değil, tabii. Utanç tablosunun mağdurları da sadece eşleri önemli mevkilere gelmiş kadınlar değil.<b> <br/><br/>Başörtüsü nedeniyle, yüksek öğrenim hakkı elinden alınan her genç kadın, en az Hayrünnisa Hanım ve Emine Hanım kadar mağdur...</b> <br/><br/>Başbakan Erdoğan’ın, önceki gün, o vahim GATA olayını hatırlatarak “Eşimin gözyaşlarına mahkûm kaldık” diye isyan etmesi, bir yandan, başörtülü kadınlara yönelik bu korkunç ayrımcılığın artık canlara tak ettiğini yansıtıyordu. <br/><br/>Ama Başbakan, aynı cümlede, “yaşadıkları benzer olayları anlatsa, Türkiye’nin bunu kaldıramayacağını” da söylemekle, devlet protokolünü kadınsızlaştırmaya boyun eğdiren çekingenliği aşma noktasına hâlâ gelmediğini/gelmediğimizi ima etti. <b><br/><br/>Kıpkırmızı kesilmiş bir halde, Meclis kürsüsünden MHP’lilere “Eşimin GATA’ya alınmamasına destek verecek kadar da izansızsınız” diyen Erdoğan’ın haklı öfkesinde, bu boyun eğiş, bu çekingenlik nedeniyle kendi kendisine kızıyor olmasının da payı vardı bence.</b> <br/><br/>Cumhurbaşkanı Gül’ün Yıldıray Oğur’un yazısı üzerine yaptığı, “Tuncer Kılınç’a hak ettiği cevap verilmiştir” açıklamasını, biraz da bu yüzden önemli buldum. <br/><br/>Bu açıklamanın arka planında, “o kadar da değil” isyanını işittim zira; “o kadar da boyun eğmeyiz...” <br/><br/>Ve bu isyana hak verip umutlandım. <br/><br/>Ama sonra, 22 Aralık 2002’de Gül’den “hak ettiği cevabı alan” Kılınç’ın, bu cevaptan gerekli dersi çıkarmadığını hatırladım. <br/><br/>2003’te emekliye ayrılan Kılınç, 2007’de Gül’ün cumhurbaşkanlığı adaylığı konusunda “<b>Siyaset yapmak isteyen bir kişinin eşi, türbanı çıkarmıyorsa o eşi boşamak gerekir</b>” diyebilmişti çünkü. <br/><br/>Başörtülü bir kadını “ikinci sınıf” bir vatandaş olarak görmekte ısrar edenlerin hak ettikleri cevap, şahsi “had bildirme”lerle sınırlı kaldığında pek de işe yaramıyor anlaşılan. <br/><br/>“Artık yeter” demek gerekiyor... <br/><br/>Başörtülü kadınlara eşit vatandaş muamelesi yapma zamanının çoktan geldiğini askerî zevata anlatmak ve yasalara yansıtmak gerekiyor.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/9881.htm), [web.archive.org (arşiv bağlantısı)](http://web.archive.org/web/20100209220048/http://www.taraf.com.tr:80/makale/9881.htm)
# Yeter artık!

*Yasemin Çongar 05.02.2010*

<div class="taraf_structure_2col_1zq">
<div class="margen_n">



 <p><b>“Orada kendisine hak ettiği cevap verilmiştir.”</b> <br/><br/>Cumhurbaşkanı Abdullah Gül, 22 Aralık 2002’de başbakanken, dönemin Milli Güvenlik Kurulu Genel Sekreteri Emekli Orgeneral Tuncer Kılınç’ın nezaketsizliğini sineye çekmeyip layıkıyla yanıtladığını bu cümleyle anlatmış. <br/><br/>Gül, o gün Kılınç’a ne söyledi, bunu bilmiyoruz. <br/><br/>Ama Yıldıray Oğur’un dünkü yazısı, Kılınç’ın Gül’e ne söylediğini hatırlatıyordu:<b> <br/><br/>“Ben senin yerinde olsam, karının örtüsünü çıkarırım.”</b> <br/><br/>Yıldıray’ın, Mustafa Balbay’ın günlüklerinden aktardığı diyalog, Gül’ün “<b>Kendi kararıdır</b>” sözüyle devam ediyor ve Kılınç’ın tıynetini teşhir eden “<b>İnsan karısına hâkim olamaz mı</b>” tepkisiyle sonlanıyordu. <br/><br/>Yıldıray, bu diyalogu yazarken, Abdullah Gül’ü de, “Kılınç’ın hak ettiği cevabı vermediği için” eleştirmişti. <br/><br/>Cumhurbaşkanı, işte bu eleştiri üzerine, Başdanışmanı Ahmet Sever aracılığıyla bir açıklama yaparak, hem yedi küsur yıl önceki bu diyalogu doğrulamış, hem de eşine ve kendisine yapılan saygısızlığın altında kalmadığını kamuoyuna aktarmış oldu. <br/><br/>Gül’ün açıklamasını bugün sürmanşete koyduk zira bu açıklamayı bir “onur cümlesi” sayıyoruz. <br/><br/>Bu ülkede yıllardır devam eden, son dönemde de, Cumhurbaşkanı’nın ve Başbakan’ın eşleri dahil başörtülü kadınlara saygısızlığın ordunun en üst kademesince sürdürülmesi şeklini almış bir onursuzluk ve utanç tablosu var. <br/><br/>Milletçe, sessizce sineye çektiğimiz bir tablo bu...<b> <br/><br/>Emine Erdoğan’a “Hasta ziyaretine gelmesin” mesajı yollatan Gülhane Askerî Tıp Akademisi erkânı da bu utanç tablosunun parçası... <br/><br/>Abdullah Gül Çankaya’ya çıkınca, Hayrünnisa Gül’den nasıl kaçacakları konusunda, 14 Ekim 2007 tarihli özel bir protokol emri hazırlatan Genelkurmay Başkanlığı da...</b> <br/><br/>Hayrünnisa Gül ve Emine Erdoğan’la biraraya gelmemek, türbanlı kadınlarla aynı kareye girip tokalaşmamak gibi gayrımedeni bir davranışı kendilerine ve muhataplarına reva gördükleri için sağda solda köşe kapmaca oynayan komutanlar da...<br/><br/>Ve tabii, komutanların bu gayrımedeni tavrını sineye çekip, devletin tepesini “damsız girilen” bir erkekler kulübü protokolüne mahkûm eden siyasetçilerimiz de. <br/><br/>Utanç tablosu, sadece Çankaya Köşkü’ndeki davetlerle, havaalanındaki karşılama törenleriyle, orduevleriyle sınırlı değil, tabii. Utanç tablosunun mağdurları da sadece eşleri önemli mevkilere gelmiş kadınlar değil.<b> <br/><br/>Başörtüsü nedeniyle, yüksek öğrenim hakkı elinden alınan her genç kadın, en az Hayrünnisa Hanım ve Emine Hanım kadar mağdur...</b> <br/><br/>Başbakan Erdoğan’ın, önceki gün, o vahim GATA olayını hatırlatarak “Eşimin gözyaşlarına mahkûm kaldık” diye isyan etmesi, bir yandan, başörtülü kadınlara yönelik bu korkunç ayrımcılığın artık canlara tak ettiğini yansıtıyordu. <br/><br/>Ama Başbakan, aynı cümlede, “yaşadıkları benzer olayları anlatsa, Türkiye’nin bunu kaldıramayacağını” da söylemekle, devlet protokolünü kadınsızlaştırmaya boyun eğdiren çekingenliği aşma noktasına hâlâ gelmediğini/gelmediğimizi ima etti. <b><br/><br/>Kıpkırmızı kesilmiş bir halde, Meclis kürsüsünden MHP’lilere “Eşimin GATA’ya alınmamasına destek verecek kadar da izansızsınız” diyen Erdoğan’ın haklı öfkesinde, bu boyun eğiş, bu çekingenlik nedeniyle kendi kendisine kızıyor olmasının da payı vardı bence.</b> <br/><br/>Cumhurbaşkanı Gül’ün Yıldıray Oğur’un yazısı üzerine yaptığı, “Tuncer Kılınç’a hak ettiği cevap verilmiştir” açıklamasını, biraz da bu yüzden önemli buldum. <br/><br/>Bu açıklamanın arka planında, “o kadar da değil” isyanını işittim zira; “o kadar da boyun eğmeyiz...” <br/><br/>Ve bu isyana hak verip umutlandım. <br/><br/>Ama sonra, 22 Aralık 2002’de Gül’den “hak ettiği cevabı alan” Kılınç’ın, bu cevaptan gerekli dersi çıkarmadığını hatırladım. <br/><br/>2003’te emekliye ayrılan Kılınç, 2007’de Gül’ün cumhurbaşkanlığı adaylığı konusunda “<b>Siyaset yapmak isteyen bir kişinin eşi, türbanı çıkarmıyorsa o eşi boşamak gerekir</b>” diyebilmişti çünkü. <br/><br/>Başörtülü bir kadını “ikinci sınıf” bir vatandaş olarak görmekte ısrar edenlerin hak ettikleri cevap, şahsi “had bildirme”lerle sınırlı kaldığında pek de işe yaramıyor anlaşılan. <br/><br/>“Artık yeter” demek gerekiyor... <br/><br/>Başörtülü kadınlara eşit vatandaş muamelesi yapma zamanının çoktan geldiğini askerî zevata anlatmak ve yasalara yansıtmak gerekiyor.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9883.htm), [web.archive.org (arşiv bağlantısı)](http://web.archive.org/web/20100211040614/http://taraf.com.tr:80/makale/9883.htm)
# Yelkovansız bir zamanın romanı

*Yasemin Çongar 06.02.2010*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>İnsan en çok kendi natürmortunda yaşıyor. <br/><br/>Serin, sulu, kırmızı etini hiç kimsenin hiçbir zaman ısıramayacağını bilerek yağlıboya bir tablonun ortasında duran davetkâr bir karpuz dilimi misali, donmuş bir ânın içinde yakaladığında kendini, birden hayatın farkına varıyorsun. <br/><br/>Geçenlerde bir öğle vakti, kafam daracık bir tünelin içindeyken olduğu gibi... <br/><br/>Omurgam iyi fotoğraf versin diye hiç kımıldamazken... <b><br/><br/>Tünelin tavanına yerleştirdikleri aynadan gördüğüm bir çift göz dışında hayata ilişkin her şeyden kopmuş bir halde, ölüm düşüncesinden alabildiğine uzak bir ölü gibi öylece yatıyor ve uzak bir diyarda, sırtını ormana vermiş bir taş evin verandasından, karşıdaki yosunlu göle dalmakta mütereddit ördek yavrularını seyrettiğimizi düşlüyordum.</b> <br/><br/>O karşımda saniyeleri sayıyor ve “korkma, seni kurtarırım” diyordu susarak. <br/><br/>Saniyeler geçiyordu. <br/><br/>Zaman, o anda benim için zamanın dışındaki her şeyin durduğundan habersiz, benden önceki birilerinin onu ayırdığı dilimler halinde akıp giderken, anlıyordum yaşadığımı.   <b><br/><br/><br/><font size="3">Çölün ortasında zaman</font></b> <br/><br/>Ertesi akşam, daha önceki on dört romanı üzerine tez yazmaya hayatımın iki yılını verdiğim bir yazarın yeni kitabını buldum masamda; <b><i>Omega Point</i></b> (Omega Noktası). <br/><br/>“<b>Gerçek hayat</b>,” diyordu, “<b>hiçbir zaman, hiç kimse tarafından söylenen ya da yazılan kelimelere indirgenemez. Gerçek hayat, biz yalnızken, düşünürken, hissederken, hatıralarımızda kaybolmuş bir halde, rüyalarımızdaki kadar kendimizin farkında olduğumuz, mikroskopla bile görülemeyen o anlardadır.”</b> <br/><br/>Bu sözlerin sahibi, romanın yetmiş üç yaşındaki başkarakteriydi, bir savaşın çıkmasına yardım etmiş, sonra şehrin “Haberler ve Trafik” diye özetlediği bulantısından emekli olup çöle yerleşmişti; adı Richard Elster. <br/><br/>Yarı yaşındaki bir adam peşindeydi Elster’ın: Onu, çekeceği belgeselin kahramanı yapmakta ısrarlı bir yönetmen. “<b>Gösterişli bir koltuk, sıcak bir ışık ve arka plandaki bir rafa dizili kitaplar değil. Sadece bir adam ve bir duvar...</b>” diye tarif ediyordu kafasındaki filmi. Elster, o duvarın önüne geçsin ve Pentagoncuların Irak Savaşı’na nasıl karar verdiklerini anlatsın istiyordu; adı Jim Finley. <br/><br/>Elster ile Finley’nin başka pek bir şey yapmaksızın oturup konuştukları bir roman <b><i>Omega Point</i></b>; onlara, bir süre için, daha sonra esrarengiz biçimde ortadan kaybolacak olan yirmili yaşlarda bir kadın da katılıyor: Elster’ın New York’taki bir adamdan kaçıp Arizona Çölü’ndeki babaevine sığınan kızı; adı Jessie. <b><br/><br/>Finley’nin anlatımıyla, “bir cevabı gerektirebilecek her şey karşısında ölü gibi davranan bir varlık” Jessie; bir bütünden ziyade, bir kısaltma hali var onda. </b>Sevişme hayalleri kuran Finley, yanına oturup elini tuttuğunda, bunu farkettiğinin hiçbir işaretini vermeyecek kadar namevcut bir kadın. <br/><br/>Elster, Finley ve Jessie’nin sandviç yiyip bir şeyler içerek yaptıkları uzun konuşmalar, birbirinden kopuk üç insanın ortak susuşundan başka bir şey değil aslında. <br/><br/>Elster, çöle “konuşmayı kesmek” için geldiğini söylüyor zaten, “<b>zamanın yavaşça yaşlanmasını hissetmek” ve başka birilerinin dilimlere ayırdığı zamanı unutup, çölün kadransız, yelkovansız zamanına bırakmak istiyor kendini;</b> kumları zarifçe dalgalandıran rüzgârın ve o uçsuz bucaksız boşlukta tek başına gölge oyunları oynamakta zorlanan güneşin jeolojik zamanında kaybolmayı düşlüyor.   <b><br/><br/><br/><font size="3">Yirmi dört saat süren Sapık</font></b> <br/><br/>Kısa bir roman <b><i>Omega Point</i></b>. Hikâye denmesi pek mümkün olmayan uzun bir anlatı ya da... Bir meditasyon. <br/><br/>Yazar Don DeLillo, çölden çok uzakta, New York’taki Modern Sanat Müzesi’nin (MoMA) galerilerinden birinde geçen bir önsözle başlatıyor kitabı. <br/><br/>DeLillo’nun kendisiyle yaşıt yarattığı Richard Elster üzerinden, hayatı ve zamanı düşünmesine ilham veren gerçek bir “sanat olayı” bu. <br/><br/>Karanlık bir odanın bir duvarında Alfred Hitchcock’un 1960 yapımı <b><i>Psycho</i></b> (Sapık) filmi oynuyor. <br/><br/>Janet Leigh’yi, Anthony Perkins’i hatırlıyoruz; o ünlü duş sahnesi yine aynı dehşetli duş sahnesi. Ama bu kez üç dakika sürmüyor sahne, Janet Leigh’in ölüm çığlığı bu kez bitmek bilmiyor, uzadıkça uzuyor. Zira MoMA’da 2006’da gösterilen film, Douglas Gordon imzalı <b><i>24 Hour Psycho</i></b> (Yirmi Dört Saat Sapık), yani Hitchcock’un 108 dakikalık orijinal filminin tam yirmi dört saat sürecek şekilde yavaşlatılmış hali. DeLillo, <b><i>24 Hour Psycho</i></b>’yu izlediğinde yavaşlığın yararını anlamış: “<b>Zaman ve hareket üzerine düşünmemi sağladı bu film. Bir şeye, alıştığımız biçimde baktığımızda neyi görüp, neyi gözden kaçırdığımız sorusu, romanım için de çıkış noktası oldu.”</b> <br/><br/>Sonuçta, <b><i>24 Hour Psycho</i></b>’nun yavaşlığına uygun bir akışı var <b><i>Omega Point</i></b>’in de; romanın, kendisini çok iyi anlatan bir cümlesindeki gibi, “<b>bir yandan gerilim tırmanmaya çalışıyor ama sessizlik ve durağanlık baskın çıkıyor.”</b> <br/><br/>Ancak DeLillo’nun <i>yazı</i>sını iyi tanıyanların anlayabileceği ve sanırım ancak onların küçük bir kısmının benim kadar sevebileceği kastî bir sonuç bu. <br/><br/>DeLillo’nun, usulca okunması gereken bir şiir gibi, dingin ama sesi sağlam cümlelerle “adagio” bir eser yazması boşuna değil; okuru, zamanın bildik dilimlerine uygun adım ilerlemek yerine, o dilimlerin arasında durmaya zorluyor... <br/><br/>Bir tür manyetik rezonans (MR) oyunu bu; MR çektiren bir hasta gibi, mıknatıslı bir tünelde kıpırdamadan tutuyor sizi kitap. Okudukça, siz de natürmortun parçası oluyorsunuz.   <b><br/><br/><br/><font size="3">Bilincimizin en uç noktası</font></b> <br/><br/>Geriye, kitaba adını veren teoriyle uyumlu bir etki kalıyor. <br/><br/>Omega Noktası’nın ne olduğunu, yirminci yüzyılın ilk yarısında yaşayan, aynı zamanda bir Cizvit papazı ve jeolog da olan Fransız filozof Pierre Teilhard de Chardin, <b><i>Le Phenomene Humain</i></b> (İnsan Fenomeni) adlı kitabında anlatır. <b><br/><br/>Teilhard de Chardin’e göre, insan bilincinin ulaşabileceği en uç yerdir Omega Noktası; bir tür Nirvana’ya erişme, “En-el Hak” deme halidir ya da Hıristiyan teolojisinde, İsa’nın kendisidir. Bu zirvenin “her zaman var” olduğunu yazar Teilhard de Chardin, “kişisel, zamandan ve mekândan bağımsız, âlâ, yani aşkın ama ulaşılabilir” bir zirve tasvir eder. </b><br/><br/>DeLillo’nun anlatımında, 2000’li yılların başında, Arizona Çölü’nün ortasında bir sandalyede oturan Richard Elster da, o sırada bir başka çölde kendi yardımıyla başlamış olan ve bitmek bilmeyen ölümleri düşünmek yerine, savaştan, bugünden ve bedeninden uzaklaşmaya çalışır. <br/><br/>Jim Finley onu izlerken, yaşlı adamın “evvel bir zamanda yaşamaya başladığını, çöle bakarken on milyon yıl öncesinin denizlerini, mercan kayalıklarını gördüğünü” kavrar. <b><br/><br/>Mikroskopla bile görünmeyen, uçsuz bucaksız anlardır bunlar; kitabın klostrofobisi, kendi tünelimizdeki o sıkışık, o ölü gibi yatan, o saniyeleri sayan halimizi hatırlatırken, zamanın dilimlerini unutmaya davet etmektedir bizi. </b><br/><br/>Genç kadının duştaki ölüm çığlığı alıştığımızdan çok daha uzun sürebiliyorsa eğer, zaman dilimlerinin arasına kayarak yepyeni zirvelere de uzanabilir bilincimiz. Bir MR tünelinin korkunç gürültüleri arasında, ördek yavrularının göle dalarken çıkardığı o serin sesi işitebiliriz.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9897.htm), [web.archive.org (arşiv bağlantısı)](http://web.archive.org/web/20100215134526/http://taraf.com.tr:80/makale/9897.htm)
# Zaman ve yargı

*Yasemin Çongar 09.02.2010*

<div class="taraf_structure_2col_1zq">
<div class="margen_n">



 <p>Zaman, gerçekten yana işliyor. <br/><br/>Ya da Anayasa Mahkemesi Raportörü Doç. Dr. Osman Can’ın dünkü <i>Vatan</i>’da Mine Şenocaklı’ya söylediği gibi, <b>“Türkiye’de cumhuriyet, cumhuriyet olmaya 2000’li yıllarda başlıyor. Cumhuriyet içerik kazanıyor, olgunlaşmaya, ‘cumhur’un olmaya başlıyor.”</b> <br/><br/>Yani zaman, demokrasiden yana işliyor. <br/><br/>Başbakan Erdoğan da, geçen hafta, Birinci Ordu’da 2003’te yapılan darbe hazırlığından, o dönemde haberdar olduklarını ima etmiş ve bu bilginin gereğini daha önce yapmamalarının sebebini, <b>“Neden yedi yıl beklediniz diyenlere diyorum ki, Türkiye bu demokratik olgunluğa bugün ulaşmıştır”</b> diye açıklamıştı. <br/><br/>Çalışma ve Sosyal Güvenlik Bakanı Ömer Dinçer’in sözleri, Erdoğan’ın bu açıklamasını teyit etmekle kalmadı, bir adım da ileriye götürdü. <br/><br/>Dinçer, <i>Bugün</i> gazetesinde dün yayımlanan mülakatında, Seda Şimşek’in “Başbakanlık Müsteşarı olduğunuz dönemde (2003-2007) hazırlanmış darbe planları ortaya çıkıyor” demesi üzerine aynen şöyle konuşuyor:<b> <br/><br/>“O planların yapıldığı dönemde, biz onların bilgisini almıştık. Birçok plandan zamanında haberimiz oldu. Balyoz Harekâtı’nda olduğu gibi, ona benzer ama farklı türde simülasyonların hepsinden haberimiz vardı.”</b> <br/><br/>Şimşek, “Nasıl bozuldu bu planlar” diye sorunca, Dinçer bu kez daha kısa ama tereddütsüz bir cevap veriyor:<b> <br/><br/>“Zaman ve yargı süreçleri bunu gösterecek.”</b> <br/><br/>Zamana ben de güveniyorum; zamanın her yerde olduğu gibi Türkiye’de de gerçekten yana işlediğinden, doğruların “er” ya da “geç” ortaya çıkacağından hiç kuşkum yok. <br/><br/>Yargıya da güvenmek istiyorum. <br/><br/>Ama doğrusu, Türkiye’de yargının gerçekle ilişkisi, zamanın gerçekle ilişkisi kadar “garantili” görünmüyor bana... <br/><br/>Yargının, gerçeği ertelediğinden, doğruların “er” yerine “geç” ortaya çıkmasına yolaçtığından kuşkulanıyorum. <br/><br/>Zira bu ülkede yüksek yargının zamana, demokrasiye ve cumhur’a direnen kararlar verdiğine az tanık olmadık; “önce adalet” yerine “önce devlet” diyen yargı mensuplarının sayısının çokluğunu görüyoruz; yargı kurumlarının aldığı kararlar sayesinde, Türkiye’nin Avrupa İnsan Hakları Mahkemesi’nde en çok mahkûm olan ülke durumuna düştüğünü biliyoruz. <br/><br/>Yine de Türkiye değiştikçe, cumhuriyet cumhuriyetleştikçe, Başbakan’ın söz ettiği “demokratik olgunluk” siyasetin, medyanın ve genel olarak toplumun daha geniş kesimlerine hâkim olmaya başladıkça, yargının da bu gidişata uzun süre direnmesi mümkün değil. <br/><br/>Keza zamana güvenmek, zamanla Türkiye’nin de “demokratik” bir anayasaya kavuşacağına; yüksek yargının bir “kast sistemi” olmaktan çıkacağına; adli makamların sorumlu olması gereken alanlara askerî yargının bakmasına son verileceğine; ve hukuk fakültelerinin, adaletin hizmetinde, evrensel hukuk normlarının farkında, demokrasiye saygılı hukukçular yetiştirmeye başlayacak şekilde değişeceğine güvenmeyi de gerektiriyor. <br/><br/>İş, o “zaman”a dek neler olacağında... <br/><br/>Öyle ya, yedi yıl öncesine göre, “demokratik açıdan çok daha olgun” bile olsak, bugün hâlâ Anayasa Mahkemesi’nin askerlere sivil yargı yolunun açılmasına “dur” dediği, Danıştay’ın on binlerce teknik lise öğrencisini mağdur eden bir katsayıda ısrar ettiği, Genelkurmay Askerî Mahkemesi’nin karargâhta hazırlandığı yönünde kuvvetli deliller olan bir suç belgesini “kovuşturmaya gerek olmadığına” hükmettiği bir ülkeyiz. <br/><br/>Bu durum, medyanın üzerine düşen sorumluluğu bir kat daha arttırıyor.<i> <br/><br/>Taraf</i>’ın yayınları sayesinde kamuoyunun duyduğu ve soruşturma konusu olan üç ayrı planla ilgili olarak gerçeğin ortaya çıkarılması, adaletin tecelli etmesi için uğraşmak yine sorumlu medya mensuplarına düşüyor. <br/><br/>Bu üçünden, 2009 tarihli Kafes Eylem Planı’yla ilgili davanın açılmış olması bu bakımdan çok önemli bir adım. <br/><br/>2003’te Birinci Ordu’da yapılan darbe hazırlığı kapsamındaki Balyoz Harekât Planı’yla ilgili ön soruşturmanın askerî ve sivil ayaklarının sıhhatli bir şekilde ilerlemesi de aynı derecede önem taşıyor. <br/><br/>Başbakan Erdoğan’dan Çalışma Bakanı Dinçer’e, eski Kara Kuvvetleri Komutanı Aytaç Yalman’dan dönemin Milli İstihbarat Teşkilatı Müsteşarı Şenkal Atasagun’a kadar, yedi yıl önce Birinci Ordu’da neler olup bittiğini bilen herkes, bildiklerini anlatmalı, yargının işlemesine yardımcı olmalı. <br/><br/>Son olarak, yine 2009 tarihli İrticayla Mücadele Eylem Planı da, Genelkurmay Başkanı’nın geçen haziranda yaptığı gibi “kâğıt parçası” diye geçiştirilebilecek bir plan değil. <br/><br/>Bugünkü sürmanşetimizde okuyacağınız gibi, Adli Tıp Kurumu’nun en üst kurulu, 5 Şubat 2010 tarihli kararıyla, bu eylem planının altındaki ıslak imzanın Deniz Kurmay Albay Dursun Çiçek’e olduğuna hükmetti. <br/><br/>Bu hükmün gereğini yapmak yargının görevi. <br/><br/>Yargının görevini yapmasını sağlamak için de medyanın, siyasetin ve genel olarak toplumun “gerçeği öğrenme” talebini seslendirmesi şart. <br/><br/>Gerçeği “er ya da geç” değil, “şimdi” istediğimizi söylemeliyiz.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/9939.htm), [web.archive.org (arşiv bağlantısı)](http://web.archive.org/web/20100228145116/http://www.taraf.com.tr:80/makale/9939.htm)
# Bahçeli bedelini öder

*Yasemin Çongar 10.02.2010*

<div class="taraf_structure_2col_1zq">
<div class="margen_n">



 <p>Devlet Bahçeli’nin dengesi bozuldu. <br/><br/>Kasım ayındaki MHP kurultayı öncesinde, Kürt açılımına karşı çıkmak adına, <b>“Elli yıl dağda gezeriz” </b>diyecek kadar saçmalamayı kendisine reva görmesini bir nebze anlayabilmiştik. <br/><br/>Bu yolla, parti içindeki militan kanadın bağımsız çıkışlar yapmasının ve tabii, kurultayda kendisine karşı birleşmesinin önünü kesmeye çalıştığı aşikârdı. <br/><br/>Ama kurultay bitti, Bahçeli’nin “gerilim stratejisi” bitmedi. <b><br/><br/>MHP lideri, 2011 seçimlerine dönük kampanya için erken bir siftah yaptı... Orta Anadolu’da nicedir AKP’ye kaptırdığı milliyetçi-muhafazakâr tabanı bölmek ve İç Ege, İç Karadeniz gibi bölgelerdeki işsiz gençlerin öfkesini büsbütün kabartmak için olsa gerek, giderek daha radikal bir söylem kullanmaya başladı.</b> <br/><br/>Buradaki acı ironi, Bahçeli’nin yıllardır partisini uzaklaştırmaya çalıştığı “faşizan şiddet” mirasına şimdi dört elle sarılır görünmesi, <b>“Sokağa çıkmanın mazereti olmaz, mafyaya bulaşanın MHP çatısı altında işi yoktur”</b> sözü sanki kendisine ait değilmişçesine, yüzü sokağa bakan tehditkâr ve mafyatik bir üslupla konuşmasıdır. <br/><br/>Bahçeli’yi yakından tanıyanlar, oy hesabına dayanan bu sertleşme tercihinin MHP lideri için bir tür “kendini inkâr” ve “rakiplerine teslimiyet” anlamına geldiğini de biliyorlar. <br/><br/>O rakipler ki, Bahçeli’nin hafta sonundaki izansız yazılı açıklamasını fırsat bilip çıkardıkları kâğıt tomarının kapağını bir “faşizan şiddet” davetiyesine dönüştürmekte beis görmediler. <br/><br/>O rakipler ki, Bahçeli’nin de gayet iyi bildiği gibi, kendisini tasfiye etmek için ülkenin en karanlık örgütü eliyle az hazırlık yapmamışlardı. <br/><br/>Ergenekon tutuklusu Emekli Tuğgeneral Veli Küçük’ün, bundan iki yıl önce, <b>“Bahçeli’nin bu işten ayrılması lazım... bu kaldığı sürece parti bitecek” </b>dediği kayıtlarda duruyor. <br/><br/>Ergenekoncuların, Bahçeli’nin yerine Ümit Özdağ’ı geçirmek için hareketlendiklerini; ellerindeki bütün iletişim olanaklarını Bahçeli’yi kötülemek ve sokağı kıpırdandırmak için kullandıklarını bizim kadar, Bahçeli de biliyor. <br/><br/>Hal böyleyken, partidaşlarını, çetelerden, mafyadan ve sokak kavgasından ayrı tutmaya, “temiz” ve “efendi” kılmaya özen gösteren bir liderin bugün tam tersi yönde mesajlar vermesi, Bahçeli’nin rakiplerine teslim olduğunu ya da onları sağduyuyla yenemeyeceğinden korkup, “germekse, en iyi ben gererim” diyerek, denge aradığını düşündürüyor.<b> <br/><br/>Bu bozulmaya mahkûm bir dengedir; şiddetin yolunu açabileceğini bilerek gerginlik stratejisi izlemek bizatihi bir denge bozukluğunun işaretidir. </b><br/><br/>Nitekim, Bahçeli’nin üç gün önceki yazılı açıklaması, adlarını vererek dört medya patronunu ve AKP’yi tehdit ediyordu. <br/><br/>Geçen hafta Meclis Genel Kurulu’nda Osman Durmuş’un tahrik edici konuşmasına sahip çıkan Bahçeli, dün de partisinin grup toplantısında <b>“MHP sıralarına bir metre yaklaşan ne olacağını görür”</b> deyip komik bir külhanbeylik tasladı. <br/><br/>Başbakan Erdoğan’ın buna verdiği hızlı cevap, gerek Bahçeli’yi “doktorlara havale etmesi” açısından, gerekse MHP’nin faşizan teori ve pratik birikimini hatırlatması açısından belki sertti ama çok da yersiz değildi. <br/><br/>Bahçeli, milliyetçi gençlerin karanlık bir planın uygulanmasını kolaylaştırmak için kanlı bir kavgaya itildikleri o kirli geçmişe özlem duyarcasına konuştuğu müddetçe, ona bu “faşizan birikimi” daha çok hatırlatırlar. <br/><br/>Ve bence, bu yersiz özlemin bedelini herkes gibi Bahçeli de öder.<b> <br/><br/>O kirli geçmişe dönmek istemeyecek kadar akıllı, o kanlı tuzağa düşmeyecek kadar olgun olan çok sayıda MHP’linin oyunu yitirmekle kalmaz; sokak kavgasından medet uman bir siyasetin kapısını açarsa, o kapıdan ondan çok daha hızlı geçecek başka birileri de liderliği onun elinden alır.</b> <br/><br/>Bahçeli’ye yazık olur. <br/><br/>Bence Bahçeli’nin, partisine getirmek için uzun süre uğraştığı <b>“toplumu devletin üstünde tutan, sakin ve sorumlu”</b> çizgiyi benimseyen MHP’liler biraz durup düşünmeliler. <br/><br/>Genel Başkan Yardımcısı Semih Yalçın’ın dünkü yazılı açıklamasında, <b><i>Taraf</i></b> ve <b><i>Vakit</i></b> gazetelerini “MHP düşmanlığı konusunda tetikçilik kardeşliği” yapmakla itham ettikten sonra, <b>“Başbakan’ı ve yardakçılarını ikaz ediyoruz. Türk milliyetçileri, bütün bunların hesabını mutlaka soracaktır. Göstereceğimiz müsamahanın sınırları daralmaktadır” </b>demesini akıl kârı sayıyorlar mı gerçekten? <br/><br/>Kimi, neyle tehdit ediyor Yalçın? <b>“Türk milliyetçileri” dediği insanlara “sokağa salınacak katiller” gözüyle mi bakıyor?</b> Kimin, adına neyin tetikçiliğini yapıyor? <br/><br/>Yalçın’ın seviyesiz ve tehditkâr üslubuna teslim olmuş görünen Bahçeli, bu teslimiyetin bedelini hiç mi hesaplamıyor?</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/9953.htm), [web.archive.org (arşiv bağlantısı)](http://web.archive.org/web/20100228170052/http://www.taraf.com.tr:80/makale/9953.htm)
# Toplumun morali

*Yasemin Çongar 12.02.2010*

<div class="taraf_structure_2col_1zq">
<div class="margen_n">



 <p>Murat Bardakçı dünkü yazısında, Genelkurmay Başkanı Orgeneral İlker Başbuğ ile yaptıkları söyleşiden bahsederken, “Beş saate yakın görüşmeyle, Karargâh’ta en uzun kalan gazeteci olma rekoru kırdık” diyordu... <i>Habertürk</i> ekibini bu başarılarından dolayı tebrik ediyor, nice rekorlar diliyorum. Ama ne yazık ki, Başbuğ’un <i>Habertürk</i>’ün sorularına verdiği cevaplarda, gerek ton, gerekse içerik itibariyle tebriki vacip kılan bir yön göremedim ben. <br/><br/>Aksine Başbuğ’un, gündemdeki askerî belge ve olaylar konusunda toplumun kafasındaki soru işaretlerini arttıran bir savunma stratejisi ile bu belge ve olayların üzerine gidenleri karalama amaçlı bir saldırı stratejisinden medet umduğu izlenimini edindim. <i>Habertürk</i>’teki söyleşinin ilk bölümünden geriye, herhalde Başbuğ’un hedeflemediği, hatta belki de hak etmediği ama bu ikili stratejinin kaçınılmaz bir sonucu olarak temayüz eden, “samimiyetsiz ve hırçın bir komutan” imajı kaldı bende. <br/><br/>Mesela, Koç Müzesi’ndeki denizaltıda bulunan patlayıcılar konusunda, demagojinin kıyısında geziniyor Başbuğ: Önce <i>Habertürk</i>’ün sorusu üzerine, bu patlayıcıların menşeini ve denizaltıya kim tarafından konduğunu bilmediklerini itiraf ediyor; sonra, “Kuvvetle muhtemel ki bunlar zaten denizaltıda bulunan patlayıcılar” deyip işin içinden çıkıyor. <br/><br/>Şöyle diyemiyor: “Araştırdık, bu tip denizaltıların hepsinde bu tür patlayıcılar, tam da bunların bulunduğu yerde saklanır.” Madem denizaltıdaki patlayıcıları “masum” gösterme çabasında, o zaman bu araştırmayı çoktan yaptırmış olması ve sonucunu söylemesi gerekmez mi? <br/><br/>Kaldı ki, bu patlayıcıların dönemin Kuzey Deniz Saha Komutanı Feyyaz Öğütçü’nün emriyle adli makamlara haber verilmeksizin imha edilmiş olması en iyi ihtimalle, Başbuğ’un da dürüstçe itiraf ettiği gibi bir “hata”, hatta belki de “delil karartmaca,” yani “suç.” Ama Başbuğ, bu “hata”yı neden sorgulamadıklarını açıklamıyor; Deniz Kuvvetleri’nin “denizaltıda patlayıcı soruşturmasını” gerektiği gibi yürütmemiş olmasının hesabını ilgili komutanlara sormadığı ve bu hesabı kamuoyuna vermediği gerçeğini es geçiyor. <br/><br/>Ayrıca söyleşiyi okurken sanabilirsiniz ki, Kafes Eylem Planı diye bir belge hiç ortaya çıkmamış; o belgenin eklerinde “Koç Müzesi’yle ilgili malzemeler yerine konulmak üzere operatöre ulaştırıldı. Müzenin ziyaretçilerini arttıralım. Okullarda tanıtım, reklam ve organizasyon faaliyetleri yapılarak ziyaretçi yoğunluğunun en fazla olduğu zamanın belirlenmesi... C. Bey söyleyecek, öğrenciler projenin en önemli parçası. Operasyonun tarihini teyit edelim” notu bulunmamış ve bu not, “çocukların hedef seçildiği bir saldırı planı” şüphesiyle, dava konusu yapılmamış. <br/><br/>Başbuğ, “Deniz Kuvvetleri’ndeki personelimizin moral durumunda ciddi sıkıntılar var” diye yakınırken, bu “sıkıntı”nın kaynağı sanki bir tevatürmüş gibi davranabiliyor... Sıkıntının, Kafes Planı’nda üçü amiral 41 denizcinin adının geçmesinden, bugün bu bahriyelilerin önemli bir kısmının mahkemece kabul edilmiş bir davada “sanık” konumunda olmasından kaynaklandığını unutturmak istiyor. Sanki polis, bu subayların cuntacı olduğu, yasadışı işler yaptığı, saldırılar planladığı, karalama ve korkutma kampanyaları yürüttüğü şüphesi uyandıran delillere ulaşmamış; sanki savcı bunları iddianamesine koymamış; ve sanki mahkeme bu iddianameyi kabul etmemiş gibi konuşuyor. <br/><br/>Bunlar yaşanırken, işini dürüstçe yapan, suça bulaşmayan denizcilerin, subayların moralinin bozuk olmasından doğal ne olabilir? Peki, ya bunlar yaşanırken, bu ülkede yaşayan sivillerin moralinin nasıl olmasını bekliyorsunuz? Çocuklarının bir müzeyi gezerken kaos yaratma amaçlı bir patlamaya kurban gidebileceğini; Hrant Dink, Rahip Santoro ve Malatya Zirve katliamlarının, ordu içinde birilerince “operasyon” olarak kabul edilebildiğini yargıya intikal etmiş belgelerde gören anne babaların morali nasıl olmalı sizce? O anne babaların orduya güvenini devam ettirmesinin yolu, Başbuğ’un yaptığı gibi, bütün bu soruşturma ve yargı süreci ortada yokmuşçasına konuşmaktan mı geçiyor? Yoksa “Yargının gerçeği ortaya çıkarması için elimizden geleni yaparız. Suça bulaşan hiçbir subayı korumayız” netliğinde ve Başbuğ’un ağzına çok yakışacağı halde, bir türlü kendisinden duyamadığımız bir komutan teminatından mı? <br/><br/>Başbuğ bu samimi teminatı vermek yerine, “Böyle rezillik olur mu, yeter yahu” diye kükreyip suç şüphesinin üzerine gidenlere “sabrının taştığını” söyleyerek hırçınlaşıyor. <br/><br/>Ve hırçınlaştıkça hata yapıyor. Neymiş efendim? Beşinci İddianame’de “amirallere suikast” konusuyla ilgili tek satır yokmuş: “Tek satır yok yahu. Ne oldu suikast. Hani suikast yapacaklardı komutanlarına... Bunun hesabını kim verecek?” <br/><br/>Başbuğ böyle diyor; <i>Habertürk</i>’teki meslektaşlarımız da ona işin doğrusunu hatırlatarak yardımcı olmuyorlar. Söz konusu iddianameye göre, sanık teğmenlerin evinde bulunan ve çeşitli fişekler ihtiva eden bir poşette “Alb. Tayfun Duman’dan gelecek fizibiliteye göre Uğur ve Metin Paşa’ya yapılacak operasyonun detay ve tarihlerini Levent Bektaş, Orhan Yücel Albay üzerinden iletecek. Size teslim edilen malzemeleri korunaklı bir yerde tutunuz” notuna ulaşıldığını ve bu notun sanıklar hakkındaki örgüt üyeliği suçlamasına delil kabul edildiğini, meslektaşlarımız Başbuğ’a nedense söylemiyorlar. <br/><br/>Gerçi gerçekleri söylediklerinde, Başbuğ’dan aldıkları yanıt da pek farklı olmuyor ya... İrticayla Mücadele Eylem Planı’nın altındaki imzanın, Genelkurmay Karargâhı’nda görev yapan Kurmay Albay Dursun Çiçek’e ait olduğunu hatırlatıyorlar mesela; Başbuğ da, daha sekiz ay önce “kâğıt parçası” diye kükremesine neden olan belge konusunda, “O belge şimdi bize gelecek. Biz de inceleyeceğiz” demekle yetiniyor. Ne bir özür, ne de o zamanki hatasından ders çıkardığını hissettiren, şimdi Albay Çiçek hakkında gereğini yapacaklarının işaretini veren bir söz... <br/><br/>Haliyle Başbuğ’un açıklamaları, bir bütün olarak, yargının, medyanın, siyasetin, Emniyet’in, velhasıl toplumun geniş kesimlerine “öfkeli” bir komutanın açıklamalarına dönüşüyor. <br/><br/>Morali bozulan bir ordunun moralini gerçeklere mesafeli bir öfkeyle düzeltmek ne kadar mümkün bilmiyorum. Ama bu öfkenin, ordusunun içinde olup bitenlerle ilgili soru işaretleri taşıyan bir toplumun moralini daha da bozacağından eminim.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/9986.htm), [web.archive.org (arşiv bağlantısı)](http://web.archive.org/web/20100228171910/http://www.taraf.com.tr:80/makale/9986.htm)
# Bedenini unutup hayatı hatırlamak

*Yasemin Çongar 14.02.2010*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/><br/>Ne kadar çok şey hatırlamak istiyorsan o kadar büyük bir saray yapacaksın kendine. Bir harem kuracaksın; bir de selâmlık. Sofalar, divanlar, büyük salonlar, o salonları birbirine bağlayan uzun koridorlar, kuleler, mahzenler, koğuşlar ve köşkler tasarlayacaksın; kabul yerin ayrı olacak, yatma yerin ayrı; mahrem işlerinin her biri için küçük bir odan; kütüphanendeki rafların, bölmelerin, dolapların ve çekmecelerin sayısını, sırasını bileceksin; mahzenleri neyle, ne kadar dolduracağına sen karar vereceksin, ne kadar çok şey hatırlamak istiyorsan o kadar çok şey biriktirecek, o kadar büyük bir saray kuracak, o sarayı o kadar geniş bir bahçenin ortasına oturtacaksın. <b><br/><br/>Dört yüz yıl önce böyle diyordu İtalyan papaz Matteo Ricci. Çin’deki ilk Cizvit misyonunu kuran oydu; Konfüçyüs’ü Batı dillerine ilk kez çeviren de... Geçmişlerinden bugünlerine düz bir çizgi çekmekte zorlanan, hayallerini hatıralarından daha çok seven bulut hafızalı Doğululara bir Batılı gibi hatırlamayı öğretiyordu:</b> Bir saray yapacaksın kendine ve hatırlamak istediğin her sözü, her yüzü, her bilgiyi, her ânı o sarayın bir köşesine yerleştireceksin. Hafızanın mimarisine sen karar vereceksin, hatıralarının düzenini sen kuracaksın. Kendi geçmişinin kâhyâsı olacaksın.   <b><br/><br/><br/><font size="3">Sende ne kalırsa keskinleşiyor</font></b> <br/><br/>James Spencer, 1984’te yayımlanan <b><i>The Memory Palace of Matteo Ricci </i></b>(Matteo Ricci’nin Hafıza Sarayı) kitabında, kısaca “loci yöntemi” olarak bilinen bu hatırlama tekniğini anlatır. Loci, yani locus’un çoğulu, yani yerler... <br/><br/>Hafızanın bir “yerler” bütünü olarak tasarlanmasına dayanır bu yöntem. Bir binayı ya da bir sokağı ya da eğer kendine güveniyorsan bütün bir kasabayı her köşesiyle ezberlersin önce; sonra da o köşelerin her birine bir şey yerleştirirsin. Zaman mekâna dönüşür böylece; o şeyi hatırlamak için geçmişe değil, onu bıraktığın yere dönersin. <b><br/><br/>Spencer’ın kitabını yıllar önce okuduğumda, hafıza sarayımın geniş avlularında bir sultan gibi kendimden emin dolaşma fikrini çok sevmiştim. Sonra büyüdüm ve hatıralarım çoğaldıkça, hayallerimi onlardan daha çok sevdiğime karar verip sarayıma eskisi kadar ihtimam göstermez oldum.</b> <br/><br/>Geçenlerde, Tony Judt’ın sözlerini okurken yıllar sonra ilk kez Matteo Ricci’yi düşündüm yine: <b>“Büyük kapıdan giriyorum, sola dönüyorum, bir oda var, duvarlarında raflar, ortada masalar. O odadaki her yüzeye bir fikir bırakıyorum. Oda tamamen dolunca çıkıp bir başka odaya yöneliyorum. Makalelerimi böyle kafamdaki evde gezinerek yazıyorum artık, konferanslarımı böyle planlıyorum.” </b><br/><br/>Judt, her hafta Amerikan akademik âleminden haberler veren <b><i>The Chronicle of Higher Education</i></b> gazetesinin son sayısında anlatıyordu bunları. Batılı sol entelektüel camianın en keskin kalemlerinden, ünlü bir polemikçi ve aykırı bir tarihçi olan Judt, “loci yöntemi”nin işe yaradığını altmış yaşından sonra keşfetmek zorunda kalmıştı: <b><br/><br/>“Diğer bütün yetilerini yitirip yegâne bir yetiyle yetinmek zorunda olduğunda, o yetinin nasıl keskinleşebileceğini teorik olarak biliyordum, tabii. Ama bunu yaşayarak görmek çok tuhaf oldu. Altmış bir yaşında bir adamım, zekâm elli bir yaşımdaki kadar taze değil ama akıl yürütme işini geçen yıl yaptığımdan çok daha iyi yapabiliyorum şimdi.”</b>   <b><br/><br/><br/><font size="3">İyi soruları sormaya devam </font></b><br/><br/>Tony Judt bir yıl önce hayatının zirvesindeydi. <br/><br/>1948’de Londra’nın Yahudi mahallelerinden birinde, Marksist bir anne babanın oğlu olarak doğan, daha sonra yolu İsrail ordusundan, Dünya Siyonist Hareketi’nden, Cambridge Üniversitesi’nden, Paris’teki Ecole Normale Superieure’den geçen Judt, önce İsrail devletine ve Siyonizme sırtını dönmüş, ardından Avrupa’yı terk edip Amerika’ya yerleşmiş, Fransız solu üzerine yazdığı eleştirel kitaplar büyük ses getirince de 1990’ların başında New York Üniversitesi’nde ders vermeye başlamış ve Amerika’da Avrupa tarihi ile Ortadoğu politikasına bugün hâlâ Marksist açıdan yaklaşan az sayıdaki saygın akademisyenden biri olmuştu. <b><br/><br/>Amerika’da yaşarken, tarihe ve politikaya meraklı her okur-yazar gibi ben de bilirdim Judt’un adını ve onu, teokratik rejime karşı çıkıp Araplarla Yahudilerin birlikte yaşayacağı tek devletli bir çözümde ısrar ettiği için “İsrail düşmanı bir hayalperest” ilan eden “öteki sol”culara pek de sempati duymadığımdan, Judt’un o gruptakilerle bitmek bilmez atışmalarını tarafgir bir ilgiyle takip ederdim... </b><br/><br/><b><i>Past Imperfect: French Intellectuals, 1944-1956</i></b> (Mişli Geçmiş –ya da mükemmel olmayan geçmiş: Fransız Entelektüelleri, 1944-1956) adlı kitabında, Jean Paul Sartre ve Simone de Beauvoir’ı <b>“sürü mantığını terk edememiş naif ve lakayt komünistler”</b> olarak eleştirmesinden de hoşlanmıştım doğrusu. Zira, Judt daha sonra bu kitabın devamını, <b><i>Burden of Responsibility: Blum, Camus, Aron and the French Twentieth Century</i></b> (Sorumluluğun Yükü: Blum, Camus, Aron ve Fransız Yirminci Yüzyılı) başlığıyla yazmış ve bu ikinci ciltte, anti-komünist ama gerçek anlamda bağımsız Fransız sol aydınlarının ilk gruptakilerden farkını, içimdeki iflah olmaz Marksistin son zincirlerini de koparmasına yardımcı olacak bir açıklıkla anlatmıştı. <b><br/><br/>Judt bugün de özetle, “Komünizm, çok iyi bazı sorulara verilmiş ziyadesiyle zaaflı bir cevaptı” diyor ve bu kötü cevabı bir kenara bırakırken, iyi soruları unutmamamız gerektiğini hatırlatıyor bize. “Ben iyi soruları yeniden masaya getirmek yanlısıyım ve hâlâ Marksist bir analizden yola çıkarak, küreselleşmeyi kavrayan bir sosyal demokrasinin mükemmel olmasa bile, çok iyi cevaplar sunabileceğini düşünüyorum.”</b> <br/><br/>Judt’a geçen yıl, “siyasi yazıyı bir sanata dönüştürenlere verilen” Orwell Ödülü’nü getiren de buna benzer cümleleriydi işte. Keza, birkaç yıl önce de <b><i>Postwar: A History of Europe Since 1945</i></b> (Savaş Sonrası: 1945’ten Bu Yana Avrupa Tarihi) kitabıyla Pulitzer’e aday gösterilmişti. 1939 ile 1945 arasındaki savaşta, 36 milyon 500 bin insanını yitiren Avrupa’nın yeniden ayağa kalkışını anlatıyordu bu kitap. <b>Alman halkının yüzde 40’ının, Britanyalıların yüzde 30’unun, Fransızların yüzde 20’sinin yuvası dağılmış ama Eski Kıta yine değerleri, düzeni ve çareleriyle uluslararası bir model kurmayı başarmıştı. Judt’un dokuz yüz sayfasının özeti, unutuştu aslında; Avrupa’nın yeniden dirilişinin sırrını, “unutuşun bir hayat biçimine dönüştürülebilmesinde” görüyordu.</b> Hızlı bir yüzleşmenin ardından, nefreti, düşmanlığı ve yıkımı unutabilmek üzerine kuruluyordu gelecek.   <b><br/><br/><br/><font size="3">Gecelerden nefret eden adam</font></b> <br/><br/>Dedim ya, Tony Judt bir yıl önce hayatının zirvesindeydi. Kitapları çok satıyor, yirmiyi aşkın dile çevriliyor, makaleleri fırtına koparıyor, yönettiği Remarque Enstitüsü Avrupa-Amerika ilişkileri üzerine çalışan en saygın kurumlardan biri sayılıyordu. Karısı, ünlü dans eleştirmeni Jennifer Homans’a âşıktı. Güzel bir evleri, iki sağlıklı çocukları, paraları ve ortak hayalleri vardı. <b><br/><br/>Sonra altmış bir yaşına bastığı gün hastalandı Tony Judt. Önce beli, sonra bacakları, ardından tüm gövdesi, sonra elleri, en son kolları, boynu ve nihayet ciğerleri hareket edemez oldu. Teşhis, Lou Gehrig hastalığıydı. Felcin yavaş yavaş tüm vücuduna yayılacağını öğrendi doktorlardan ve beş yıl içinde, her gün biraz daha ölerek öleceğini...</b> <br/><br/>Judt, son bir yılda onu tekerlekli sandalyeye, solunum cihazına ve güçlükle çıkardığı sesini yükselten bir hoparlöre bağımlı kılan hastalığını yazıyor şimdi. <b><i>The New York Review Of Books</i></b> dergisi de bölümler halinde yayımlıyor bu anlatıları. <br/><br/>Son sayıdaki <b>“Night”</b> (Gece) başlıklı yazısı, hiç kıpırdayamayan Judt’un sonradan dikte ederek kâğıda dökülmesini sağlayacağı her bir fikri muhafaza etmek için nasıl iyi tasarlanmış bir hafıza sarayına ihtiyaç duyduğunu anlamamı sağladı benim. Ama galiba çok daha önemli bir şeyi de sezdim okurken; <b>Judt’un unutmaya ne kadar muhtaç olduğunu kavradım. Kendisinde kalan tek yetisi olan aklı giderek keskinleşiyor, Judt ise aklını her daim bilemek değil, bazen de dinlendirebilmek istiyordu. </b>Gecelerden nefret etmesi bundandı. Geceleri, ev halkı uykuya daldığında, sırtındaki bir noktayı kaşıma fikri, karısıyla sevişme fikri, odasının aralık duran perdelerini sıkıca örtme fikri ve bu fikirlerin hiçbirini eyleme dönüştüremeyeceğinin bilinci rahat bırakmıyordu onu. <b>Kendini bir ölü gibi hissetmemesinin tek yolu bedenini unutmak, unutuşu bir hayat biçimine dönüştürebilmekti.</b> Bunun için, hafıza sarayını yıkması gerektiğini de biliyordu aslında. Ama yapamıyordu; sarayına birtürlü kıyamıyordu.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/10032.htm), [web.archive.org (arşiv bağlantısı)](http://web.archive.org/web/20100228171854/http://www.taraf.com.tr:80/makale/10032.htm)
# Batı’nın İran ikilemi ve yeni bir taktik

*Yasemin Çongar 16.02.2010*

<div class="taraf_structure_2col_1zq">
<div class="margen_n">



 <p>İran rejiminin bekası ile nükleer silaha sahip olma hevesi arasında sürgit paradoksal bir ilişki var. Batı’nın bu paradoks karşısında çoğu zaman şaşkın bir görünüm vermesi ise öteden beri Tahran’daki yönetimin işine geliyor. <br/><br/>Nükleer hazırlıklar, Batı’yı Tahran’a karşı ortak harekete yönelttiği ölçüde, İran’da “ulusal birlik” çağrıları güçleniyor, muhalefetin sesi daha az çıkmaya başlıyor ve rejimin eli kuvvetleniyor. <br/><br/>İran Cumhurbaşkanı Mahmud Ahmedinejad’ın geçtiğimiz hafta, <b>“Elimizdeki uranyumu yüzde yirmi oranında zenginleştirdik; istesek yüzde seksen oranında da zenginleştirip atom bombası yapabiliriz”</b> demesi de, esas itibarıyla, bu paradoksu avantaja çevirme amaçlı bir çıkıştı. Devrimin 31. yıldönümü kutlamalarında muhalif hareketin gövde gösterisi yapmasından çekinen Ahmedinejad, “nükleer” söylemi tırmandırarak Batı’nın yaptırımları konuşmaya başlamasından medet umdu. <br/><br/>Ve birçok İranlı gözlemciye göre, hafta sonundaki sokak eylemlerinde, muhalefetin “yorgun” bir profil çizmesinde de, “dışarıda olup biten”in payı vardı. <br/><br/>Buna karşılık, başta Washington olmak üzere bir dizi Batı başkentinde öteden beri yapılan “Yaptırımlar rejimi zayıflatır” hesabı terkedilmiş değil. Paradoks da zaten burada; İran rejimini zayıflatmak isteyen Amerika, nükleer silahlanma hevesine karşı ne zaman sert bir önlemler paketinin öncülüğünü yapsa, bu isteğinin gerçekleşmesini biraz daha zorlaştırmış oluyor. Yaptırımlar, son tahlilde İran halkının canını acıtıyor; ayrıca İranlılık “gururu,” yaptırım uygulayan Batı karşısında birleşmeye hizmet ediyor.<b> <br/><br/>Ancak son günlerde, gerek Batı’dan, gerekse İranlı muhaliflerden gelen açıklamaları, bu tabloya bakarak değerlendirince, yeni bir söylemin ve taktiğin olgunlaşmaya başladığını fark etmek mümkün.</b> <br/><br/>Başkan Barack Obama’nın Ulusal Güvenlik Danışmanı, eski Avrupa Müttefik Kuvvetler Komutanı emekli Orgeneral James Jones’un dün haber ajanslarının “flaş” notuyla geçtiği demeci bu açıdan özellikle dikkat çekiciydi. Jones, Amerika’nın İran’a karşı “çok sert yeni yaptırımlar” için önümüzdeki günlerde Birleşmiş Milletler Güvenlik Konseyi’ne bastıracağını resmen ilan etti ve bu yaptırımların “rejimi sarsabileceğini hesapladıklarını” daha önce Washington’dan duymaya alışık olmadığımız bir açıklıkla söyledi:<b> <br/><br/>“İran’ın içinde çok ciddi sorunlar olduğunu biliyoruz. Biz şimdi rejimin sorunlarını, çok sert yaptırımlar tasarlayıp, bunları uygulayarak arttıracağız. Bunlar yumuşak yaptırımlar olmayacak... Ve bütün bunların bileşkesi, bir rejim değişimini tetikleyebilir.”</b> <br/><br/>İlk bakışta, bu demeci de “Batı’nın İran paradoksu karşısındaki şaşkın çıkışları” hanesine eklememek için hiçbir neden yok. Ama biraz işin arka planına eğilince, Washington’da ve müttefik başkentlerde başka bir şeyin piştiğini, Jones’un “dürüstlüğü”nün boşboğazlığa değil, yeni bir hesaba dayandığını kavrayabiliyorsunuz. <br/><br/>ABD Dışişleri Bakanı Hillary Clinton’ın Doha’da bir üniversite kampusunda konuşurken söyledikleri, bu yeni hesabı büyük ölçüde deşifre etti:<b> <br/><br/>“Biz İran’daki yönetimin, ülkenin dinî liderinin, Cumhurbaşkanı’nın ve Meclis’inin giderek güçsüzleştiğini ve İran’ın askerî bir diktatörlüğe doğru ilerlediği kanısındayız.”</b> <br/><br/>Bu sözün meali:<b> <br/><br/>“İslam Devrimi elden gidiyor. İran rejiminin siyasi ve dinî bekçileri etkisini yitiriyor; yerlerini, onları bir kukla gibi kullanan Devrim Muhafızları alıyor. İran, teokratik bir cumhuriyet olmaktan çıkıp, Devrim Muhafızları’nın diktatörlüğüne dönüşüyor.”</b> <br/><br/>Bu yeni bir analiz değil ama üst düzey bir Amerikalı yetkilinin bu analizi dillendirmesi yeni bir durum. Kuşkusuz, zamanlaması da manidar; Clinton, yaptığı rejim analiziyle, İran’a karşı planlanan yaptırımların niteliğini de haber veriyor aslında: <b><br/><br/>Yeni yaptırımlar İran toplumunu, İran’ın dinî liderlerini ve siyasetçilerini değil, onları giderek marjinalize eden ve ülkenin nükleer programının kontrolünü elinde tutan Devrim Muhafızları’nı hedef alacak.</b> <br/><br/>İlginçtir, Nobel Barış Ödülü sahibi İranlı muhalif hukukçu Şirin Ebadi de, pazar günü, <b>“Toplumu zor durumda bırakan iktisadi yaptırımlar yerine, Devrim Muhafızları’nı sıkıştıracak önlemler alınsın</b>” diyordu. Bu çağrının Birleşmiş Milletler Güvenlik Konseyi gündemine gelecek yeni yaptırım paketinde karşılığını bulması sürpriz olmayacak. Amaç, İran halkına ve Devrim’e sahip çıkan reformcu siyasetçilere, <b>“Biz Devrim’e karşı değiliz; biz İran’ın dönüştüğü baskı rejimine ve onun muhafızlarına karşıyız”</b> mesajını vermek. <br/><br/>Ne var ki, bu yeni taktik de yine bir paradoksu içinde barındırıyor. İran’da Devrim Muhafızları, askerî bir güç olmanın yanı sıra, füze üretiminden sivil altyapı projelerine, petrol boru hatlarına, toplu konut komplekslerine kadar çok geniş yatırım alanlarını denetimlerine almış durumda. <br/><br/>Mesela, 2009 yazında, İran Telekom’un yüzde ellisinden fazlası, ihalesiz olarak Tosse İtimad Mobin konsorsiyumuna aktarıldı; bu konsorsiyumun sahibi Devrim Muhafızları. Yine Muhafızlar, Kasım 2009’da iki buçuk milyar dolara mal olacak Şah Bahar Demiryolu’nun inşaatını üstlendiler. <br/><br/>Velhasıl, Devrim Muhafızları’na indirilecek darbenin İran ekonomisine, dolayısıyla da toplumuna önemli kayıp verdireceği kesin. <br/><br/>Yine de, Devrim Muhafızları’nın İran’ın diğer otoritelerinden ayrı tutulması, Batı’nın “rejim değişikliği”nden İslam Devrimi’nin iptalini değil reformunu, hatta özüne dönmesini anlamaya başladığı yönünde bir işaret. Bu işaretin ışığı ise Batı’dan ziyare, Doğu’dan, İran’ın kendisinden geliyor. <b><br/><br/>İranlı “yeşil” muhalifler, İslam Devrimi’nin ideallerine karşı değil, günahlarına karşı ayaklandılar... Galiba Batı da bunu anlıyor artık.</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/10057.htm), [web.archive.org (arşiv bağlantısı)](http://web.archive.org/web/20100228171859/http://www.taraf.com.tr:80/makale/10057.htm)
# Tolstoy’u öldürmek, Babel’i yaşatmak

*Yasemin Çongar 21.02.2010*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Edebiyat âleminde seksek oynayan komik bir kadın o. Rus yazarlarına ilan-ı aşk ederken, Rus taklidi yapmayan kuvvetli bir yazar. Dilinin tatlı bir zehri var ve dur durak bilmez bir zekâsı... Ayakları yere sapasağlam basan cümleleri pekâlâ uçucu kılabiliyor. Mizahın, hayatın hüznünden doğduğunu, “edebiyatın eğlenceli olduğunu” hatırlatıyor size. Klasikler üzerine, ancak içi geçmiş bir dille yazılabileceğini sananlara nispet yapıyor sanki. Tolstoy’u, Puşkin’i, Dostoyevski’yi, Çehov’u, Babel’i anlayarak olgunlaşmış bir yazarın, küflü bir anlatımı bu yazarlara asla reva görmeyeceğini fısıldıyor satır aralarında. Okurken, onun erken olgunlaşmış kaleminin çıtırtılı tazeliğini seviyorsunuz.<b> <br/><br/><br/><font size="3">Hayatlarımız arasındaki gizli geçitler</font> </b><br/><br/>Anton Çehov, <b>“Küçük Köpekli Kadın” </b>adlı hikâyesinde, herkesin iki ayrı hayatı olduğunu anlatır. Bunlardan biri açık, görünen hayatımızdır; çalıştığımız, kurallara uyduğumuz, sorumluluklar üstlendiğimiz ve şakalar yaptığımız bir hayat. Diğeri, gözlerden uzak, gizlice akar. Ve kader, içinde saklandığımız bu ikinci hayata sızmanın bir yolunu mutlaka bulur, bizim için anlam taşıyan, gerçekten önemli olan, vazgeçemeyeceğimiz her ne varsa getirip bu gizli hayatın karanlık sularına bırakır.<b> <br/><br/>Elif Batuman’ın ilk kitabını okurken, onun da Çehov’dan yola çıkarak değindiği çifte hayatlarımız üzerine çok düşündüm. Ve edebiyatın, görünür olandan kaçıp saklı olana kavuşmamızı kolaylaştıran bir gizli geçit gibi, bu iki hayatı birbirine bağladığı hissine kapıldım</b>. Yüz, yüz elli yıl öncesinin Rusya’sına iki binlerin Amerika’sından bakan Batuman’ın, çağlar ve diyarlar arasında, sakin bir suda hiç zorlanmadan yüzercesine kayarak gidip gelmesinden değil sadece; yazıyla hayat arasındaki o kuvvetli bağı tıpkı anlattığı Rus ustalar gibi, kolayca kurabilmesinden de etkilendim sanırım. <br/><br/>Batuman’ın kitabı, Amerika’da Farrar, Straus &amp; Giroux Yayınevi’nden çıktı: <b><i>The Possessed: Adventures with Russian Books and the People Who Read Them </i></b>(Ecinniler: Rusça Kitaplar ve Onları Okuyanlarla Maceralar).<b> <br/><br/>Sizi, adının vaat ettiği edebî serüvenin içine çekerken, bazen küreselleşmiş dünyanın küreselleşmemiş huylarını nazar-ı dikkatinize getiren bir seyahatnameye ya da kendisiyle dalga geçmeyi seven genç bir kadının iç monologlarıyla ilerleyen bir otobiyografiye de dönüşebiliyor kitap</b>. Ama Batuman’ın çattığı pervaza dayanıp, önünüzde açılan pencereden ufka baktığınızda, orada hep aynı devleri görüyorsunuz. <b><br/><br/><br/><font size="3">Yasnaya Polyana’da delil peşinde...</font></b><font size="3"> <br/></font><br/>O devler arasında beni en çok etkileyen, Tolstoy. Kitabını, Dostoyevski’den ilhamla vaftiz etmiş olsa da, Batuman’ın da Tolstoy’a özel bir düşkünlüğü var sanki. Kitaptaki en eğlenceli ve en sağlam denemelerden biri, Tolstoy’un bir cinayete kurban gitmiş olabileceği şüphesini satır satır büyütürken, hayatından da az bilinen kesitler sunuyor. <br/><br/>Türkiye kökenli bir ailenin New York’ta doğup New Jersey’de büyümüş kızı Elif Batuman; Harvard mezunu ve şimdi Amerika’nın karşı kıyısındaki Stanford’da hoca. Rus edebiyatına ilgisi, akademik kariyeriyle bağlantılı velhasıl. Hayatı akademiye, yazmayı öğretmeye, ihtimalleri teoriye yeğleyen enerjisi ise kitapta en çok, tam da bu bağlantı üzerine kurguladığı <b>“Leo Tolstoy’u Öldürmek: Adlî Bir İnceleme”</b> başlıklı denemede açığa çıkıyor:<b> <br/><br/>Ruhunu, bir Ruh Güreşçisi’ne mi teslim etmişti büyük usta? Yoksa Karanlık Adamlar’ın elinden mi olmuştu ölümü? Bahçesindeki yılanlar da pekâlâ kanına girmiş olabilir. Akşamsefalarının zehirli tozunu çay niyetine içmiştir ya da. Yakın dostu Bay Şeytan’dan kuşkulanmamız için de neden çok, öfkeli karısından da. Çar’ın Gizli Polis’inin yıllarca peşinde olduğunu biliyoruz; Ortodoks Kilisesi’nin bedduasını eksik etmediğini bildiğimiz gibi.</b> <br/><br/>Batuman üniversite eğitimi sırasında, Tolstoy’un hayatının büyük bölümünü geçirdiği, <b><i>Anna Karenina</i></b>’yı, <b><i>Savaş ve Barış</i></b>’ı yazdığı ve bugün hâlâ “istirahat”te olduğu Yasnaya Polyana Malikânesi’nde yapılan Uluslararası Tolstoy Konferansı’na katılabilmek için ortaya attığı cinayet tezini böyle dallandırıp budaklandırıyor. Sonunda, tezi onaylanmasa da, bildirisi konferansa kabul ediliyor ve Batuman, yarattığı suçun delillerini Yasnaya Polyana’da bizzat topluyor. <b><br/><br/><br/><font size="3">Lütfen Anton, piyes yazmayı bırak</font></b> <br/><br/>Siz de bu esnada, Rusça adı “Dukhobor” olan Ruh Güreşçileri Cemaati’ne kol kanat geren Tolstoy’un, kutsal kitaba sırt çevirip sözlü ibadete yönelen ve savaşmayı reddeden bu insanları korumak için yaptıklarını öğreniyorsunuz. Osmanlı’yla savaşmak için cepheye gitmeyen Ruh Güreşçileri, Çar’dan kaçıp Kanada’ya sığınabilsinler diye, <b><i>Diriliş</i></b> romanının bütün gelirlerini cemaate bağışlıyor Tolstoy. <b>O sırada malikâne erkânının “Karanlık Adamlar” dediği bohem entelektüeller düşüyor peşine; kör bir filozof ne zaman evinden çıksa, onun ayak seslerini takip edip her adımında “İkiyüzlü, yalancı” diye bağırıyor. </b><br/><br/>Batuman, Tolstoy’un mirasına konmak isteyenler arasındaki çekişmeye kurban gittiğini hayal edip, karısı Sonya’yla bitmek bilmez kavgalarını irdeliyor; Tolstoy, <b><i>Kreuzer Sonat</i></b> ’ı bir tür “Sonya’yı öldürme egzersizi” olarak yazıyor ona göre. Tolstoyanizmin ilk müritlerinden, soyadında “şeytan” (Rusçası ‘çert’) gizli, aristokrat Vladimir Çertkov’la, yazarın kitaplarının yayın hakkı için kıyasıya çekişiyor Sonya. <b>Bütün bunlar olurken, Tolstoy, <i>Karamazov Kardeşler </i>’i okuyor yüzünü ekşiterek; “gayrı-edebi, yüzeysel ve büyük sorunlarla alâkasız” buluyor romanı. Ama Dostoyevski’nin karakterleri yine de düşündürüyor onu: “Acaba hangi aile daha korkunç, Karamazovlar mı Tolstoylar mı?”</b> Ve oldum olası sadakatle yazdığı günlüğünde, kesin planlara yer vermekten 1881’den itibaren vazgeçiyor. “Yarın şunu yapacağım,” yerine, “eğer yaşarsam” diyor artık, “eğer yarın hâlâ hayattaysam...” <br/><br/>Batuman, hayali cinayeti sayesinde bir yandan ciddiyeti elden bırakmayan Tolstoy uzmanlarıyla dalga geçerken, bir yandan da yazarın yalnızlığını anlatıyor. Kendisine hayran genç hekim Çehov’la aynı küvette, çırılçıplak otururken, <b><i>Vanya Dayı </i></b>’yı düşünüp “Ne olur,” diyor dostuna Tolstoy, “artık piyes yazma.” Bunun Çehov’un hikâyeciliğine yapılmış bir övgü olduğunu yarım yamalak anlıyorsunuz. O sırada, Tolstoy’un uzun sakalları, sabunlu suyun üzerinde öylece yüzüyor.<b> <br/><br/><br/><font size="3">Ne olduğunu anlamak istiyorum</font></b><font size="3"> <br/></font><br/>Batuman’ın Tolstoy kadar yakına getirdiği bir diğer yazar, Isaac Babel. <b>“Babel in California”</b> (Babel Kaliforniya’da) başlıklı deneme, Babel’in ikinci karısı ile yazarın bu kadından herkesin içinde “İhtiyar cadı hepimizi gömecek” diye bahsetmekten çekinmeyen kızını, San Francisco Havaalanı’nda kaybetmeyi başaran Batuman’ın güncel skeçleriyle ilerliyor. Diğer yandan, Sovyet derin devletinin ajanları, 1939’da kapısına dayandıklarında, Babel’in artık kaçamayacağını bildiği ölümüne giderken sadece “Bitirmeme izin vermediler” dediğini işitiyorsunuz. <b><br/><br/>Babel, bir yıl sonra, “Stalin’in kasabı” olarak bilinen Levranti Beria’nın emriyle kurşuna dizilmeden önce verdiği son ifadede de kendini tekrarlıyor: Tek istediğim yazdığım kitabı bitirmeme izin vermeniz... Sonra ne yaparsanız yapın.</b> <br/><br/>İzin vermiyorlar. Geriye, Rus Bilimler Akademisi’nin resmî edebiyat külliyatındaki yüz ciltlik Tolstoy, otuz ciltlik Dostoyevski, yirmi sekiz ciltlik Turgenyev ve on yedi ciltlik Puşkin bölümlerinin arasına sıkışmış hepi topu iki ciltlik Babel faslı kalıyor. İşte Batuman da, asıl o faslın önemini anlatıyor denemesinde. Babel’in <b><i>Kızıl Süvariler</i></b>’i yazarken tuttuğu günlüğü okutuyor size. Yazarın, savaşı anlatabilmek için elini kana bulama ihtiyacı duyduğunu öğreniyorsunuz; ve Çerkasin’i, Tarasov’u, Müjikleri, Bolşevikleri anlatabilmek için “kim” sorusuna değil, “ne” sorusuna cevap aradığını. <b>“Bu adamların ne olduğunu bilmeliyim,” diyor Babel, “ne olduklarını anlatmalıyım. Askerlik nedir? Savaş nedir? Mihail Karloviç nedir? Bir Polonyalı nedir? Anlatmalıyım. Çünkü hayatı anlamak istiyorum ben, sahi nedir hayat?”</b> <br/><br/>Bu son soruya, Rus edebiyatının verdiği cevapları bugüne taşıyan bir kitap <b><i>Ecinniler</i></b>. Elif Batuman da aynı soruyu türlü biçimlerde sorabilen bir yazar.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/10162.htm), [web.archive.org (arşiv bağlantısı)](http://web.archive.org/web/20100228170046/http://www.taraf.com.tr:80/makale/10162.htm)
# Onurlu askerin umutlu günü

*Yasemin Çongar 23.02.2010*

<div class="taraf_structure_2col_1zq">
<div class="margen_n">



 <p>Doğrusu fazla şaşırmadık. <br/><br/>Çünkü biz <i>Taraf</i>’ta çalışan gazeteciler, Balyoz Harekât Eylem Planı ve bu planla ilişkili binlerce sayfalık belgeyi dikkatle okuyup incelemiştik. <br/><br/>Türk Silahlı Kuvvetleri içinde önemli konumlara gelmiş birilerinin, sivil otoriteye saygısız, demokrasiye karşı ve kendi halkına düşman bir zihniyetle nasıl hazırlıklar yapabildiklerini açıkça orta koyan belgelerdi bunlar. <br/><br/>2002-2003 döneminde, darbe hevesinin Birinci Ordu’ya egemen olduğu, bu hevesle sıkıyönetim ve olağanüstü hale uygun bir kaos ortamı yaratmak için her biri ağır suç ihtiva eden planlar hazırlandığı ve çok yaygın bir fişleme yapılarak, darbe hevesinin “teşebbüs” aşamasına taşındığı aşikârdı. <br/><br/>Başta dönemin Birinci Ordu Komutanı emekli Orgeneral Çetin Doğan olmak üzere, bu teşebbüste adı geçen bazı emekli subaylar, televizyon stüdyolarında hırçın ve galiz ifadelerle <i>Taraf</i>’a saldırdılar; darbeci zihniyetin Meclis’teki avukatlarıyla medyanın vesayetçi kısmı da bu karalama kampanyasına katılmakta beis görmedi. <br/><br/>Şaşırmadık ve fazla aldırmadık. <br/><br/>Zira elimizdeki belgelerin “gerçeği” yansıttığından emin olmamız için yeterince bulguya ve bilgiye sahiptik. <br/><br/>İstanbul’daki camilerin bombalanmasından bir Türk jetinin düşürülmesine kadar, amacı AKP hükümetini devirecek ortamı yaratmak olan bir dizi suç ve şer planının üzerinde askeriyenin parmak izleri vardı. <br/><br/>Dijital parmak izleriydi bunlar. <br/><br/>Bu izler sayesinde, darbe harekâtının, cami bombalama emrinin, uçak düşürme senaryosunun, hatta darbeden sonra kurulacak hükümetin programının, hangi subaylar tarafından yazıldığını, hangi subaylar tarafından kaydedildiğini elektronik olarak teyit etmiştik. <br/><br/>Velhasıl, elimizdeki belgelerin tümünü hem adli makamlara hem de askerî savcılığa iletirken, şundan hiç kuşkumuz yoktu: <br/><br/>İstenirse gerçek ortaya çıkar... Yargının ve ordunun içindeki güçler, bu belgelerin gereğini yaparsa, Balyoz’un hesabının sorulmaması, Balyozcuların adaletle tanışmaması için hiçbir neden yok. <br/><br/>Dün, ikisi eski kuvvet komutanı yirmi dokuz emekli ve dördü amiral yirmi muvazzaf subayın gözaltına alınmasıyla, işte bu beklentimiz tescil edildi; belgelerin gereğinin yapılacağı yönündeki umudumuz güçlendi. <br/><br/>Yani, dün olması gereken oldu. <br/><br/>Emniyet Kriminal Dairesi, <i>Taraf</i>’ın adli makamlara teslim ettiği bir bavul dolusu belgenin “gerçek” olduğuna ve söz konusu darbe planlarının, Birinci Ordu Komutanlığı’na ait bilgisayarlardan çıktığına, “IP” numaralarına bakarak hükmedince, “dokunulmaz” sanılan dört yıldızlılar dahil, o planlarda katkısı olan subayların büyük bir bölümüne dokunuldu. <br/><br/>Dün, bu toplumun demokrasi mücadelesinde bir ilk yaşandı. <br/><br/>Türkiye, darbeciliğin “suç” muamelesi görmediği, darbelerden hesap sormamayı alışkanlık haline getirmiş bir yarı-askerî rejim olmaktan çıkma yönünde bugüne kadarki en büyük adımını attı. <br/><br/>Darbeciler, balyozu bu kez toplumun taşan sabrına vurdu... <br/><br/>Bu noktaya gelmemizi sağlayan en büyük etkenin, toplumun aklı ve vicdanı olduğuna gerçekten inanıyorum... <br/><br/>Toplumun aklı ve vicdanı, kendisine “düşman” gözüyle bakan zihniyetin hükümranlığına artık sabır göstermiyor; gazetecisiyle, siyasetçisiyle, polisiyle, savcısıyla birçok toplumsal aktör “artık yeter” diyor. <br/><br/>O aktörler arasında onurlu askerler de var. <br/><br/>Balyoz darbe planları gün ışığına çıktıysa, bu planları yapanlara yargı yolu göründüyse ve bu sayede Balyoz benzeri darbe planlarını yapmak bundan böyle daha zor olacaksa, bunda en büyük pay, ordu içinde “artık yeter” diyenlerindir. <br/><br/>Evet, orduda hâlâ ülkenin seçimle işbaşına gelmiş başbakanından “adi” diye söz etmeyi marifet sayan aklıevveller var. <br/><br/>Evet, orduda hâlâ gayrımüslim vatandaşları öldürmek, müzeye giden çocukları havaya uçurmak üzerine plan yapan gözüdönmüşler var. <br/><br/>Evet, orduda hâlâ cemaat mensuplarının evlerine silah yerleştirmeyi, gazeteciler hakkında karalama kampanyaları yürütmeyi, seçilmiş hükümete karşı yargıyı, akademiyi, medyayı kullanmayı hesaplayan darbederler var. <br/><br/>Tarihleri Balyoz’dan çok daha yeni olan Lahika, Kafes, İrticayla Mücadele Eylem Planı ve benzeri belgeler bu vahametin sürüp gittiğini kanıtlıyor. <br/><br/>Ama orduda, artık bu gidişata “dur” diyen onurlu askerler de var. <br/><br/>Balyoz bavulunu Selimiye’den çıkarıp <i>Taraf</i>’a getirenler onlardı. <br/><br/>Dün, onların umutlu günüydü.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/10187.htm), [web.archive.org (arşiv bağlantısı)](http://web.archive.org/web/20100301114150/http://www.taraf.com.tr:80/makale/10187.htm)
# Hayırlı korku

*Yasemin Çongar 24.02.2010*

<div class="taraf_structure_2col_1zq">
<div class="margen_n">



 <p>Neresinden baksanız “öksüz” bir haberdi. Dünkü gazetelerin, Balyoz operasyonunu duyuran tarihî manşetlerle boydan boya kaplanmış birinci sayfalarında, “bir başına” kalmış bir haber... <br/><br/>Medyamızın komutanlarla sohbet etmeyi en çok seven mensuplarından Fikret Bila, bu kez eski Genelkurmay Başkanı Yaşar Büyükanıt’la görüşmesini sütununda yazmış; <i>Milliyet</i> de bu yazıyı “27 Nisan muhtıra değildi” başlığıyla, birinci sayfasındaki Balyoz haberlerinin arasına iliştirmişti.<b> <br/><br/>İlk bakışta, “hayırdır?” dedirten bir başlıktı, doğrusu. <br/><br/>Birkaç saniyelik bir “nereden icap etti” şaşkınlığı yaşatıyordu insana... Ama okumaya başlar başlamaz, 27 Nisan 2007 tarihli “elektronik muhtıra”nın, 2002-2003 yıllarında kotarılan Balyoz Darbe Planı’na ilişkin soruşturmanın orta yerinde zuhur etmesinin esbab-ı mucibesini kavrıyordunuz. Anlık şaşkınlığınız, yerini, kendi kendinize verdiğiniz o pek teskin edici “hayırdır... hayırdır...” cevabına bırakıyordu.</b> <br/><br/>Zira Büyükanıt’ın Bila’ya söyledikleri, 27 Nisan muhtırasını bizzat kaleme aldığını âdeta övünerek kabul etmiş olan emekli orgeneralin, birdenbire ziyadesiyle korktuğunu gösteriyordu. Temelinde “suç varsa, cezası da vardır” kabulü olan bir korkuydu bu. Generallerimiz için yeni ve memleketimiz için “hayırlı” bir korkuydu.<b> <br/><br/>Bu korkuyu fark ettiğinizde, yani Büyükanıt’ın toplumun zekâsıyla alay edercesine söylediği sözlerin, “ceza korkusu” ile sarf edilmiş defansif cümleler olduğunu kavradığınızda; eski Genelkurmay Başkanı’na kızamıyordunuz bile. Büyükanıt, “27 Nisan’a muhtıra diyenler ya muhtıranın anlamını bilmiyorlar veya 27 Nisan bildirisini okumamışlar. 27 Nisan bir muhtıra değildir. Cumhurbaşkanlığı seçimine müdahale değildir” diyordu; siz bu laf ebeliğine hiddetlenemiyordunuz. </b><br/><br/>Bu sözleri okuduktan sonra, açıp 27 Nisan muhtırasına yeniden baktım. Kötüyü hatırlatmayı sevmem ama Büyükanıt’ın nasıl zorlandığını fazla söze gerek bırakmayacak açıklıkta ortaya koyan kısa bir alıntı yapacağım:<b> <br/><br/>“Son günlerde,” demiş Büyükanıt, “Cumhurbaşkanlığı seçimi sürecinde öne çıkan sorun, laikliğin tartışılması konusuna odaklanmış durumdadır. Bu durum, Türk Silahlı Kuvvetleri tarafından endişe ile izlenmektedir. Unutulmamalıdır ki, Türk Silahlı Kuvvetleri bu tartışmalarda taraftır ve laikliğin kesin savunucusudur. Ayrıca, Türk Silahlı Kuvvetleri yapılmakta olan tartışmaların ve olumsuz yöndeki yorumların kesin olarak karşısındadır, gerektiğinde tavrını ve davranışlarını açık ve net bir şekilde ortaya koyacaktır. Bundan kimsenin şüphesinin olmaması gerekir.” </b><br/><br/>Şimdi aynı Büyükanıt, Cumhurbaşkanlığı seçimine ilişkin tartışmalardan endişe bildiren, gerektiğinde bu konuda açık ve net tavır ortaya koyacağı ihtarında bulunan bir Genelkurmay Başkanlığı açıklamasının “muhtıra” sayılamayacağını, siyasi bir müdahale niteliği taşımadığını söyleyebiliyor; söylemek zorunda kalıyor. Meşrebinize göre, bu zavallı manzara karşısında üzülme, acıma, utanma hislerine kapılmanız mümkün. Ama sivil iradenin siyaset alanında tek söz sahibi olması gerektiğine inanıyorsanız, bunun aynı zamanda müjdeli bir manzara olduğunu, “artık hiçbir şey eskisi gibi olmayacak” muştusunu içinde barındırdığını da görüyorsunuz. <br/><br/>Esasen, 22 Şubat 2010’un demokrasi tarihimize geçecek olması da bu muştuyu mümkün kılmasından kaynaklı. Türkiye, Balyoz soruşturması ile ilk kez dört yıldızlı generallerini “hükümeti cebren iskat”la itham ediyor; ilk kez, bir darbe planı nedeniyle, en üst rütbeliler dahil olmak üzere muvazzaf ve emekli subayların mahkeme önüne çıkarılması gündeme geliyor.<b> <br/><br/>Bugüne kadar nice hayatı bitiren, nice vücutta ve zihinde derin yaralar açan, nice kuşağın istikbalini karartan darbelerle hiç hesaplaşmamış; askerin siyasete müdahale etmesine göz yummuş; darbe planlarını, muhtıraları, andıçları, lahikaları “olağan şüphelilerin olağan meşgalesi” addedip yargılamamış bir ülkede, nihayet ilk kez, bunların her birinin “ceza gerektiren bir suç” olduğu fikri yerleşmeye başlıyor.</b> Bu suçları işlemiş olan generaller belki de ilk kez korkuyorlar. Ve bu suçlara yeltenme potansiyeli taşıyan diğer subaylar sanırım ilk kez bu kadar çekiniyorlar. <br/><br/>Sadece darbe yapmak değil artık çok daha zor olan; darbe planı hazırlamak da zor, muhtıra yazmak da zor... Adil bir sonuca ulaşmasını dilediğim Balyoz soruşturması, her şeyden çok bu nedenle önemli. Balyoz’u soruşturan savcılar aslında bu suça meyyal zihniyeti de sorgulamış, o zihniyetin yeni suçlar işlemesini de zorlaştırmış olacaklar. Bu az şey değil. Bu, <i>Taraf</i> ’ta dün manşetten söylediğimiz gibi, askerî vesayete balyoz indirmekle eşanlamlı bir iş. <br/><br/>Genelkurmay Başkanı Orgeneral İlker Başbuğ geçtiğimiz günlerde <i>Habertürk</i>’e verdiği mülakatta, “değişim” kelimesi ile arasındaki mesafeyi kanıtlayan bir itirafla, kelimenin anlamı için sözlüğe baktığını anlatıyordu. <b>Değişimin ne olduğunu kavramakta zorluk çeken herkese tavsiyem, Büyükanıt’ın Bila’ya açıklamalarını okuması... O açıklamalardaki, “suçlanabilirim, cezalandırılabilirim, bana dokunabilirler” korkusu Türkiye’de yaşanan değişimin en veciz ifadesi zira.</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/10206.htm), [web.archive.org (arşiv bağlantısı)](http://web.archive.org/web/20100227201238/http://www.taraf.com.tr:80/makale/10206.htm)
# Değişime direnmenin patolojisi

*Yasemin Çongar 26.02.2010*

<div class="taraf_structure_2col_1zq">
<div class="margen_n">



 <p>Medya ve siyaset camiasında daha ziyade Başbakan’ın görüşlerini anlamak için okunan ve Erdoğan’ın danışmanı Yalçın Akdoğan tarafından kaleme alındığı yaygın olarak bilinen Yasin Doğan imzalı sütunda dün hem sağlam bir değişim analizi hem de değişime direnmeye çalışanlara yönelik haklı bir uyarı vardı.<i> <br/><br/>Yeni Şafak</i>’taki “Değişim sancıları” başlıklı yazı, <b>“Çok açık bir gerçek var: Değişim Türkiye’nin kaderidir”</b> cümlesiyle yaşadığımız sürecin geri döndürülemez niteliğini vurguladıktan sonra bu değişimi tarif etmişti:<b> <br/><br/>“Değişimin mahiyeti, Avrupa Birliği’ne katılım sürecinde olan Türkiye’nin gerçek bir demokrasi ve hukuk devletine kavuşmasıdır. Türkiye kendine özgü, hormonlu, göstermelik, özde değil sözde bir demokrasi ve hukuk yerine, çağdaş standartlarda bir demokrasi ve hukuk istiyor. Yaşanan dönüşüm bunu sağlamaya yöneliktir.”</b> <br/><br/>Yazar, daha sonra, “Avrupa Birliği’ne ve çağdaş normlara uyum anlamına gelen bir değişimden ürkmek, kaygı duymak, korkmak gereksizdir. Asıl korkulması gereken, bu vizyonun ve hedefin yitirilmesidir” diyor; ardından da, değişime direnenleri şöyle uyarıyordu:<b> <br/><br/>“Değişim sürecinde özeleştirinin, sorgulamanın, kendini hesaba çekmenin yetersiz kalması, daha ciddi sorunları önümüze koyar. Değişime direnmek, statükoyu korumaya çalışmak eğer başka yanlışlara kapı açıyorsa ortaya daha vahim sorunlar çıkar. Kayıtdışılık, keyfilik, yetkiyi kötüye kullanma insanı bir anda illegaliteye savurur. Değişim sürecini illegal yapılarla engellemeye çalışmak AB standartlarına göre değil, mevcut hukuka göre bile insanın başını ciddi şekilde ağrıtır.” </b><br/><br/>Bu satırları iki açıdan önemsedim. <br/><br/>Birincisi, Başbakan’ın görüşleriyle uyumlu olduğunu kabul ettiğimizde, bu satırlar, AKP hükümetinin bugüne kadar kendi meşrebine uygun bir aksak ritimde sürdürdüğü değişimci siyasetin istikameti, içeriği ve devamlılığı konusunda güven telkin eden bir kararlılık yansıtıyor; hatta değişim temposunun artacağı ümidini besliyor. <br/><br/>İkincisi, yine Başbakan’a atfedilebileceği kabulünden hareketle, bu satırlarda, ordu, yargı, siyaset ve medya başta olmak üzere, çeşitli kurum ve çevrelerdeki statükocu zihniyetle bu zihniyetin muhtemel tevessüllerine karşı net bir uyarı görmek, değişim yanlısı sivil irade adına sevindiricidir. <b><br/><br/>Yasin Doğan imzalı sütunu dün özel bir ilgiyle okumamın bir sebebi de, bu yazının, medya içindeki takkesi çoktan düşmüş değişim karşıtlarının yazdığı acıklı makalelerle denk düşmesiydi.</b> <br/><br/>Ordunun siyaset üzerindeki vesayetinin kalkabileceği ihtimalinden ne kadar rahatsız olduklarını gizleyemez bir halde, sütunlarında her gün daha fazla kıvranan bu meslektaşlarımızın durumu, gerçekten de eleştirel yaklaşmayı bile imkânsız kılan bir acıma duygusu uyandırıyor artık. <b><br/><br/>Balyoz Darbe Planı soruşturmasında dördü muvazzaf amiral, toplam yirmi subayın tutuklanmış olduğu, üç emekli orgeneralin ifade verdiği bir günün sabahında, yani Türkiye tarihinde ilk kez darbeciliği resmen “suç” addetmeye ve bunun gereğini yapmaya başlama noktasına gelmişken, değişimi “zulüm” diye niteleyip değişimden mustarip olanlara da “sabır ve tevekkül” önerenlere hüzünle gülümsemekten başka bir şey gelmiyor insanın içinden... </b><br/><br/>Psikoloji, hiç istemedikleri ama kaçınılmaz olan bir değişim karşısında zorlananların geçtikleri ruhsal aşamaları, geliştirdikleri savunma mekanizmalarını ve bunların pek değişmeyen seyrini keşfedeli çok oldu nitekim. <br/><br/>Değişim karşısındaki “sabır ve tevekkül” tavsiyesi, İsviçre kökenli doktor Elizabeth Kübler-Ross’un ölümcül hastalar üzerinde çalışarak geliştirdiği, daha sonra “dönüşü olmayan başka yenilikler” karşısındaki tepkileri anlamak ve tedavi etmek için de kullanılan o ünlü tabloyu hatırlattı bana.<b> <br/><br/>Kübler-Ross’un tablosu, bu tepkileri, “inkâr, öfke, pazarlık, depresyon” gibi aşamalarda özetler: <br/><br/>Gündeme uyarlarsak, ilk başta “Hayır, olamaz, ordumuz suç işlemez” türü bir “inkâr”; ikinci aşamada, “Asimetrik psikolojik harekât var, ordumuza savaş açtılar” kabilinden bir “öfke”; üçüncü aşamada, “Aman yavaş, kurumlar yıpranmasın, en azından dört yıldızlılara dokunulmasın” tarzı bir “pazarlık”; ardından da, “Sivil dikta bize zulmediyor” minvalinde bir “depresyon...”</b> <br/><br/>Ama tablonun seyri burada bitmez; son aşama “kabul” aşamasıdır. Hasta, kaçınılmaz sonu er geç kabul eder... <br/><br/>Bir gün gelir, Yasin Doğan’ın “Değişim Türkiye’nin kaderidir” cümlesinin gerçekliğini, değişime direnenler de kabullenir. <br/><br/>O gün yaklaşıyor. <br/><br/>O güne dek, değişim karşısında, inkâr, öfke, depresyon nöbetleri geçirenlerin patolojisini izlemeye devam edeceğiz. <br/><br/>Ve o güne dek, “<b>Değişim sürecini illegal yapılarla engellemeye çalışmak AB standartlarına göre değil, mevcut hukuka göre bile insanın başını ciddi şekilde ağrıtır” </b>uyarısını herkesin aklında tutmasında büyük yarar var.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/10238.htm), [web.archive.org (arşiv bağlantısı)](http://web.archive.org/web/20100305034532/http://taraf.com.tr:80/makale/10238.htm)
# Kelebektik, birer tırtıl olduk hepimiz

*Yasemin Çongar 28.02.2010*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Sıcak ve karanlık bir yer hatırladığını söylüyor kızım: <b>“O senin karnın mıydı?” </b>Her çocuğun bir başlangıç, bir yaratılış, bir <i>genesis</i> hikâyesi var ve her çocuğun muhayyilesi, en loş köşelerinde, uzanıp dokunmanın da, varlığını büsbütün unutmanın da imkânsız olduğu kırmızımsı bir rahim hatırası saklıyor. <b>Hayatın içimizi acıttığı anlarda, bir cenin gibi kendi üstümüze kıvrılmamız da bu yüzden belki; bildiklerimizden yorulduğumuzda, hafızamızın dehlizlerinden süzülüp derinlere, hiçbir sözün erişemediği, merdivenleri çoktan yıkılmış o ıssız mahzene inmeye çalışmamız bu yüzden.</b> Kendi başlangıcımız saklı o mahzende; hayatımızın ilk anları saklı. Bebekken yaptığımız sayısız keşfin zihinsel notları da orada, henüz kelimelere dökülmemiş düşüncelerin körpe öznesi olduğumuz o uzak günlerin dilsiz tanıklıkları da.   <b><br/><br/><br/></b><b><font size="3">Bebekler ne biliyor...</font></b> <br/><br/>Amerika ve Britanya’da altı aydır “bestseller” listelerinden inmeyen bir kitap, işte bu dilsiz tanıklıkları anlamaya çalışıyor. Adı, <b><i>The Philosophical Baby: What Children’s Minds Tell Us About Truth, Love and the Meaning of Life</i></b> (Felsefi Bebek: Çocukların Zihinleri Bize Hakikat, Aşk ve Hayatın Anlamı Hakkında Neler Anlatır). <br/><br/>Kapağı ve raflardaki yeri itibarıyla, ilk bakışta, atlarını yarışa hazırlayan acemi seyisler misali, çocuklarını nasıl daha akıllı kılabileceklerinin ipuçlarını her yerde arayan heveskâr anne babalar için kurulmuş binlerce tuzaktan birini andırıyor kitap. Ben, kerameti evlâdından menkul “hiç kimse”ler olmaya hepten razı ebeveynlere yönelik bu ihtiraslı yayıncılık faaliyetini, karnımın burnuma değdiği günlerde fark ettim ilkin ve o ihtirasın tezahürlerinden inatla uzak durdum. New York’taki bir kitapçıda <b><i>The Philosophical Baby</i></b>’yi görür görmez uzanıp almam, sayfalarını biraz karıştırdıktan sonra da okumaya karar vermem istisnai bir durumdu velhasıl. <br/><br/>İyi ki inadımı yenmişim... Alison Gopnik sağlam dili, düşünsel derinliği ve anlattığı eğlenceli deneylerle, birer “öğrenme makinesi” diye nitelediği bebeklerin nasıl “işlediğine” dair bir kılavuz sunmakla kalmıyor zira; aynı zamanda kendimize doğru bir seyrüsefere çıkarıyor bizi, bilimin açıklamakta en fazla zorlandığı şey olan insan aklının içine bakmayı deniyor. <br/><br/>Gopnik, Kaliforniya Üniversitesi’nin Berkeley kampusunda çalışan bir gelişim psikologu. 1990’larda ortaya attığı “teori teorisi,” çocukların çevreleriyle rastlantısal bir ilişki kurmadıkları kabulüne dayanıyor. Gopnik’e göre, küçük çocukların dış dünya konusunda zaman içinde değişen teorileri var ve bu teorileri, bilim adamlarınınkine benzer psikolojik mekanizmaları işleterek kuruyorlar. Her çocuk, tıpkı bir bilim adamı gibi, neden-sonuç ilişkisine dayalı modeller üzerinden anlamaya çalışıyor dünyayı. <b><i><br/><br/>The Philosophical Baby</i></b>, bu teoriyi geliştirip, bir zamanlar bebek olmuş herkes için anlaşılabilir kılan bir kitap.<b> “Bebeklerin ve küçük çocukların yetişkinlerden sadece daha zeki ve yaratıcı değil, aynı zamanda daha şefkatli ve daha bilinçli olduklarını”</b> söylüyor Gopnik; bu fikri destekleyen çok sayıda gözlemi okura aktarıyor.   <b><br/><br/><br/><font size="3">Laboratuar oyunları</font></b><font size="3"> <br/></font><br/>“Bebekler ve küçük çocuklar hakkında son otuz yılda öğrendiklerimiz, iki bin beş yüz yıl zarfında öğrendiklerimizden daha fazla” Gopnik’e göre; yirminci yüzyılın son çeyreğinde, idrak yollarımız, hayal gücümüz, hakikat algımız ve bilincimiz üzerine bir bilgi patlaması yaşadığımızı yazıyor. <b><br/><br/>Bir bebeğin hayretle açılmış gözlerine bakıp da o gözlerin neyi nasıl gördüğünü merak etmemiş olanımız yoktur sanırım. </b>Bu merakı depreştirecek türden deneyler anlatıyor Gopnik. Bu deneylerden birinde, bir yaşındaki bebeklere bir kutu dolusu ping pong topu gösteriliyor. Topların yüzde sekseni beyaz, yüzde yirmisi kırmızı... <b>Araştırmacı, teker teker alıp dört top çıkarıyor kutudan. Topların dördü de beyaz olduğunda kendilerince tezahürat yapıyor bebekler; daha düşük olan ihtimal gerçekleşip, topların dördü de kırmızı olduğunda gösterdikleri şaşkınlık ise çok daha büyük.</b> Araştırmacı, bebeklere elini uzatıp bekliyor sonra ve istisnasız her bebek kırmızı bir top veriyor ona. <br/><br/>Bu ve buna benzer çok sayıda deney, Gopnik’i bebeklerin hesap bilmeseler de, istatistiksel gözlem yapma gücüne sahip olduklarına ve karar verirken bu gözlemden yararlandıklarına ikna ediyor.   <b><br/><br/><br/><font size="3">Farklı bir dünya hayali</font></b> <br/><br/>Bebekler ve küçük çocuklar, çalışkan birer bilim adamı gibi sürekli deney yapıyor, bu deneylerden elde ettikleri sonuçları karşılaştırıyor ve yaptıkları çıkarsamalarla dünyaya ilişkin yeni teoriler üretiyorlar. <b>“Çocuklar ve yetişkinler, <i>homo sapiens</i>’in iki ayrı türü” diyor Gopnik; çocuk beyninin, insanoğlunun araştırma-geliştirme departmanı gibi çalıştığına inanıyor, biz yetişkinler ise üretim ve paketleme departmanının elemanlarıyız.</b> <br/><br/>Hepimiz yaklaşık yüz milyar sinir hücresiyle doğuyoruz ve bu hücreler arasındaki iletişim, hayatımızın hiçbir döneminde bebekliğimizdeki kadar hızlı ve yoğun olmuyor. Bebeklik ve ilk çocukluk yıllarımızda “karmaşa” ve “yenilik” hükmediyor beynimize, büyüdükçe “düzen” ve “tekrar” geçiyor iktidara.Daha iyi odaklanmayı, daha organize düşünebilmeyi “zihinsel gelişim” ile açıklamaya alıştığımızdan, bunun aslında bir durağanlaşma, bir gerileme olduğunu kavramıyoruz çoğumuz. <b>Olgunlaşmanın, sinir sisteminin budanması demek olduğunu, düzenin ve odaklanmanın bizi giderek daha az sinir hücresi kullanmaya, dolayısıyla daha fazla âtıl sinir hücresini ölüme terk etmeye yönelttiğini bilmiyoruz. </b><br/><br/>Gopnik, birle beş yaş arası <b><i>homo sapiens </i></b>üzerinde çalışırken, bu türün, yetişkinlere kıyasla çok daha geniş olan imgeleminin ve yaratıcı potansiyelinin de, sanıldığı gibi “mantık silsilesinin zayıflığı” ya da “hakikat ile hayal arasındaki farkı kavrayamamak” ile açıklanamayacağı sonucuna varıyor. Yaptığı deneyler, küçük çocukların yanlarından hiç ayırmadıkları hayali arkadaşlarının ya da konuşmaktan gocunmadıkları oyuncaklarının, böylesi bir algı bozukluğundan ziyade, “farklı bir dünya hayalini mümkün ve gerekli” görmelerinin ürünü olduğunu ortaya koyuyor.   <b><br/><br/><br/><font size="3">Yönünü şaşırmanın yararı</font></b> <br/><br/>Gopnik’in kitabını çok sevmemde, hayal gücünün erdemi kadar, yönünü şaşırmaya verdiği önemin de büyük payı var. <b>Zaman ve mekâna ilişkin bilginin verdiği sahte emniyet hissine, ayaklarımızı yere sağlam basıp düşmemeye ve kaybolmamaya her şeyden çok önem vermeye alışarak olgunlaşmanın, daha sığ düşünmekle, daha az yaratmakla, daha cılız sevmekle doğrudan bağlantılı olduğunu anlatıyor Gopnik.</b> Bebeklerin ve küçük çocukların ise, tam tersine, ufacık bir odada bile devr-i alem yapabildiklerine, zaman ve mekân içinde kaybolabilmeleri sayesinde daha çok görüp daha çok fark ettiklerine inanıyor. Bebeklerden öğreneceğimiz bir şey varsa, Gopnik’e göre, o da hayatın içinde pusulasız gezinmenin sandığımız kadar tehlikeli olmadığı. Kafamızın başlangıçtaki o pek yaratıcı karışıklığını, o dilsiz ama zinde tanıklıklarımızın tazeliğini yeniden yakalamamızın imkânsızlığını teslim etse de, kısmî çare olarak seyahati ve meditasyonu öneriyor bize. İnsanın evinden, alıştığı mekândan, çevreden, dilden koparak fiilen yollara düşmesi ya da benzer bir yolculuğa kendi zihninde çıkmayı denemesi, sinir hücrelerinin arasındaki teması arttırmanın bir yöntemi Gopnik’e göre. <b><br/><br/>“Biz bebekken,” diyor, “birer kelebek gibiydik dünyanın içinde. Bir o yana, bir bu yana hesapsız uçan, pır pır bir algımız vardı. Sonra eğitim denen, düzen denen kozaya soktular bizi. Birer tırtıla dönüştük.”</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/10286.htm), [web.archive.org (arşiv bağlantısı)](http://web.archive.org/web/20100305034610/http://taraf.com.tr:80/makale/10286.htm)
# Kelebektik, birer tırtıl olduk hepimiz

*Yasemin Çongar 28.02.2010*

<div class="taraf_structure_2col_1zq">
<div class="margen_n">



 <p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/><br/>Sıcak ve karanlık bir yer hatırladığını söylüyor kızım: <b>“O senin karnın mıydı?” </b>Her çocuğun bir başlangıç, bir yaratılış, bir <i>genesis</i> hikâyesi var ve her çocuğun muhayyilesi, en loş köşelerinde, uzanıp dokunmanın da, varlığını büsbütün unutmanın da imkânsız olduğu kırmızımsı bir rahim hatırası saklıyor. <b>Hayatın içimizi acıttığı anlarda, bir cenin gibi kendi üstümüze kıvrılmamız da bu yüzden belki; bildiklerimizden yorulduğumuzda, hafızamızın dehlizlerinden süzülüp derinlere, hiçbir sözün erişemediği, merdivenleri çoktan yıkılmış o ıssız mahzene inmeye çalışmamız bu yüzden.</b> Kendi başlangıcımız saklı o mahzende; hayatımızın ilk anları saklı. Bebekken yaptığımız sayısız keşfin zihinsel notları da orada, henüz kelimelere dökülmemiş düşüncelerin körpe öznesi olduğumuz o uzak günlerin dilsiz tanıklıkları da.  <b><br/><br/><br/><font size="3">Bebekler ne biliyor...</font></b> <br/><br/>Amerika ve Britanya’da altı aydır “bestseller” listelerinden inmeyen bir kitap, işte bu dilsiz tanıklıkları anlamaya çalışıyor. Adı, <b><i>The Philosophical Baby: What Children’s Minds Tell Us About Truth, Love and the Meaning of Life</i></b> (Felsefi Bebek: Çocukların Zihinleri Bize Hakikat, Aşk ve Hayatın Anlamı Hakkında Neler Anlatır). <br/><br/>Kapağı ve raflardaki yeri itibarıyla, ilk bakışta, atlarını yarışa hazırlayan acemi seyisler misali, çocuklarını nasıl daha akıllı kılabileceklerinin ipuçlarını her yerde arayan heveskâr anne babalar için kurulmuş binlerce tuzaktan birini andırıyor kitap. Ben, kerameti evlâdından menkul “hiç kimse”ler olmaya hepten razı ebeveynlere yönelik bu ihtiraslı yayıncılık faaliyetini, karnımın burnuma değdiği günlerde fark ettim ilkin ve o ihtirasın tezahürlerinden inatla uzak durdum. New York’taki bir kitapçıda <b><i>The Philosophical Baby</i></b>’yi görür görmez uzanıp almam, sayfalarını biraz karıştırdıktan sonra da okumaya karar vermem istisnai bir durumdu velhasıl. <br/><br/>İyi ki inadımı yenmişim... Alison Gopnik sağlam dili, düşünsel derinliği ve anlattığı eğlenceli deneylerle, birer “öğrenme makinesi” diye nitelediği bebeklerin nasıl “işlediğine” dair bir kılavuz sunmakla kalmıyor zira; aynı zamanda kendimize doğru bir seyrüsefere çıkarıyor bizi, bilimin açıklamakta en fazla zorlandığı şey olan insan aklının içine bakmayı deniyor. <br/><br/>Gopnik, Kaliforniya Üniversitesi’nin Berkeley kampusunda çalışan bir gelişim psikologu. 1990’larda ortaya attığı “teori teorisi,” çocukların çevreleriyle rastlantısal bir ilişki kurmadıkları kabulüne dayanıyor. Gopnik’e göre, küçük çocukların dış dünya konusunda zaman içinde değişen teorileri var ve bu teorileri, bilim adamlarınınkine benzer psikolojik mekanizmaları işleterek kuruyorlar. Her çocuk, tıpkı bir bilim adamı gibi, neden-sonuç ilişkisine dayalı modeller üzerinden anlamaya çalışıyor dünyayı. <b><i><br/><br/>The Philosophical Baby</i></b>, bu teoriyi geliştirip, bir zamanlar bebek olmuş herkes için anlaşılabilir kılan bir kitap.<b> “Bebeklerin ve küçük çocukların yetişkinlerden sadece daha zeki ve yaratıcı değil, aynı zamanda daha şefkatli ve daha bilinçli olduklarını”</b> söylüyor Gopnik; bu fikri destekleyen çok sayıda gözlemi okura aktarıyor.   <b><br/><br/><br/><font size="3">Laboratuar oyunları</font></b> <br/><br/>“Bebekler ve küçük çocuklar hakkında son otuz yılda öğrendiklerimiz, iki bin beş yüz yıl zarfında öğrendiklerimizden daha fazla” Gopnik’e göre; yirminci yüzyılın son çeyreğinde, idrak yollarımız, hayal gücümüz, hakikat algımız ve bilincimiz üzerine bir bilgi patlaması yaşadığımızı yazıyor. <b><br/><br/>Bir bebeğin hayretle açılmış gözlerine bakıp da o gözlerin neyi nasıl gördüğünü merak etmemiş olanımız yoktur sanırım. </b>Bu merakı depreştirecek türden deneyler anlatıyor Gopnik. Bu deneylerden birinde, bir yaşındaki bebeklere bir kutu dolusu ping pong topu gösteriliyor. Topların yüzde sekseni beyaz, yüzde yirmisi kırmızı... <b>Araştırmacı, teker teker alıp dört top çıkarıyor kutudan. Topların dördü de beyaz olduğunda kendilerince tezahürat yapıyor bebekler; daha düşük olan ihtimal gerçekleşip, topların dördü de kırmızı olduğunda gösterdikleri şaşkınlık ise çok daha büyük.</b> Araştırmacı, bebeklere elini uzatıp bekliyor sonra ve istisnasız her bebek kırmızı bir top veriyor ona. <br/><br/>Bu ve buna benzer çok sayıda deney, Gopnik’i bebeklerin hesap bilmeseler de, istatistiksel gözlem yapma gücüne sahip olduklarına ve karar verirken bu gözlemden yararlandıklarına ikna ediyor.   <b><br/><br/><br/><font size="3">Farklı bir dünya hayali</font></b> <br/><br/>Bebekler ve küçük çocuklar, çalışkan birer bilim adamı gibi sürekli deney yapıyor, bu deneylerden elde ettikleri sonuçları karşılaştırıyor ve yaptıkları çıkarsamalarla dünyaya ilişkin yeni teoriler üretiyorlar. <b>“Çocuklar ve yetişkinler, <i>homo sapiens</i>’in iki ayrı türü” diyor Gopnik; çocuk beyninin, insanoğlunun araştırma-geliştirme departmanı gibi çalıştığına inanıyor, biz yetişkinler ise üretim ve paketleme departmanının elemanlarıyız.</b> <br/><br/>Hepimiz yaklaşık yüz milyar sinir hücresiyle doğuyoruz ve bu hücreler arasındaki iletişim, hayatımızın hiçbir döneminde bebekliğimizdeki kadar hızlı ve yoğun olmuyor. Bebeklik ve ilk çocukluk yıllarımızda “karmaşa” ve “yenilik” hükmediyor beynimize, büyüdükçe “düzen” ve “tekrar” geçiyor iktidara.Daha iyi odaklanmayı, daha organize düşünebilmeyi “zihinsel gelişim” ile açıklamaya alıştığımızdan, bunun aslında bir durağanlaşma, bir gerileme olduğunu kavramıyoruz çoğumuz. <b>Olgunlaşmanın, sinir sisteminin budanması demek olduğunu, düzenin ve odaklanmanın bizi giderek daha az sinir hücresi kullanmaya, dolayısıyla daha fazla âtıl sinir hücresini ölüme terk etmeye yönelttiğini bilmiyoruz. </b><br/><br/>Gopnik, birle beş yaş arası <b><i>homo sapiens </i></b>üzerinde çalışırken, bu türün, yetişkinlere kıyasla çok daha geniş olan imgeleminin ve yaratıcı potansiyelinin de, sanıldığı gibi “mantık silsilesinin zayıflığı” ya da “hakikat ile hayal arasındaki farkı kavrayamamak” ile açıklanamayacağı sonucuna varıyor. Yaptığı deneyler, küçük çocukların yanlarından hiç ayırmadıkları hayali arkadaşlarının ya da konuşmaktan gocunmadıkları oyuncaklarının, böylesi bir algı bozukluğundan ziyade, “farklı bir dünya hayalini mümkün ve gerekli” görmelerinin ürünü olduğunu ortaya koyuyor.   <b><br/><br/><br/><font size="3">Yönünü şaşırmanın yararı</font></b> <br/><br/>Gopnik’in kitabını çok sevmemde, hayal gücünün erdemi kadar, yönünü şaşırmaya verdiği önemin de büyük payı var. <b>Zaman ve mekâna ilişkin bilginin verdiği sahte emniyet hissine, ayaklarımızı yere sağlam basıp düşmemeye ve kaybolmamaya her şeyden çok önem vermeye alışarak olgunlaşmanın, daha sığ düşünmekle, daha az yaratmakla, daha cılız sevmekle doğrudan bağlantılı olduğunu anlatıyor Gopnik.</b> Bebeklerin ve küçük çocukların ise, tam tersine, ufacık bir odada bile devr-i alem yapabildiklerine, zaman ve mekân içinde kaybolabilmeleri sayesinde daha çok görüp daha çok fark ettiklerine inanıyor. Bebeklerden öğreneceğimiz bir şey varsa, Gopnik’e göre, o da hayatın içinde pusulasız gezinmenin sandığımız kadar tehlikeli olmadığı. Kafamızın başlangıçtaki o pek yaratıcı karışıklığını, o dilsiz ama zinde tanıklıklarımızın tazeliğini yeniden yakalamamızın imkânsızlığını teslim etse de, kısmî çare olarak seyahati ve meditasyonu öneriyor bize. İnsanın evinden, alıştığı mekândan, çevreden, dilden koparak fiilen yollara düşmesi ya da benzer bir yolculuğa kendi zihninde çıkmayı denemesi, sinir hücrelerinin arasındaki teması arttırmanın bir yöntemi Gopnik’e göre. <b><br/><br/>“Biz bebekken,” diyor, “birer kelebek gibiydik dünyanın içinde. Bir o yana, bir bu yana hesapsız uçan, pır pır bir algımız vardı. Sonra eğitim denen, düzen denen kozaya soktular bizi. Birer tırtıla dönüştük.”</b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/10290.htm), [web.archive.org (arşiv bağlantısı)](http://web.archive.org/web/20100303144834/http://taraf.com.tr:80/makale/10290.htm)
# Altmis Besinci Madde

*Yasemin Çongar 05.03.2010*

<div class="yazi"><span lang="EN">
<p>Or<font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">general Ba</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">sbug</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">un Oru</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> Reis Firkateyni</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ndeki konusmasini unutmadik. Iki bu</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">uk ay </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nceydi.</font></font></font></p><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Poyrazkö</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">y kazilari, Kafes Eylem Plani ve Irticayla M</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">cadele Plani</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nin </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">zerindeki islak imza kamuoyunun g</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ndemindeydi.</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Deniz Kuvvetleri’</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nde yasadisi bir yapilanma oldugunu d</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">s</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nd</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ren belgeler basina yansimis, adli makamlarin dosyalarina girmisti.</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Bö</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">lgesindeki Ergenekon sorusturmasini y</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">r</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ten </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">Ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">zel Yetkili Erzurum Cumhuriyet Savcisi Osman Sanal da, </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">Üçü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nc</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> Ordu Komutani Orgeneral Saldiray Berk</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">i bu sorusturmayla ilgili ifade vermeye davet etmisti.
<p>Iste tam bu ortamda, Basbug kuvvet komutanlariyla birlikte Trabzon</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">a gitti.</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>17 Aral</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ik 2009 g</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">n</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> Oru</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> Reis Firkateyni</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ne </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ikip, </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">“</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">T</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">rk Silahli Kuvvetleri</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ne karsi asimetrik psikolojik harek</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">â</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">t y</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">r</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">t</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ld</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">g</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nden</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">”</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> dem vurdu; yargi makamlarina islerini nasil yapmalari </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">gerekti</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">gini anlatti.</font></font></font><b><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Ba</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">sbug bu yakisiksiz sovunun, ordu i</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">inde kanunsuz isler yapildigi iddialariyla ilgili adli s</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">reci etkileme ihtimalini hi</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç ku</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">skusuz hesaplamisti.</font></font></font></b><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Olur ya, niyetini anlamayanlar ç</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ikar diye, bu sovun yerini </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">“ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">zellikle se</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">tigini</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">” </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">a</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">iklama geregi bile duydu.</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Firkateyne ç</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ikmisti, zira Kafes Eylem Plani</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nda adi ge</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">en bahriyelilerle ve Deniz Kurmay Albay Dursun </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">Ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">i</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ek</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">le ilgili delilleri inceleyen adli makamlara, </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">“</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">Deniz Kuvvetleri</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nin yanindayim</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">”</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> mesaji vermek istiyordu...</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Ayr</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ica, Trabzon</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">a gelen </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">Üçü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nc</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> Ordu Komutani Orgeneral Berk</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">i yani basina almakla, Erzurum</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">daki Savci</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ya da kendince bir uyari g</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ndermis oluyordu.</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Aradan iki buç</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">uk ay ge</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ti.</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Dü</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">n Sarikamis</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">taki tatbikati izlemek </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">zere Kars Asker</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">î</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> Havaalani</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">na inen Basbug</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">u Berk karsiladi; ardindan Basbug, Berk</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">i makam otosuna davet etti ve tatbikat yerine birlikte gittiler.</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Bu haberleri izlerken, 17 Aral</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ik 2009</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">daki firkateyn sovu ve </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">“</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">asimetrik psikolojik harek</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">â</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">t var</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">”</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> k</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">kremesi geldi aklima.
<p>Iki bu</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">uk ayda ne </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ok sey oldugunu düsündüm</font></font></font><font color="#1a171b" face="Arial" size="1"><font color="#1a171b" face="Arial" size="1"><font color="#1a171b" face="Arial" size="1">.</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Bu iki buç</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">uk ay i</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">inde, </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ogu Deniz Kuvvetleri mensubu 17 sanik hakkindaki Poyrazk</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">y ve Kafes Eylem Plani iddianamesi mahkemece kabul edildi...</font></font></font><i><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Taraf’</p></font></font></font></i><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">in duyurdugu Balyoz Darbe Plani, T</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">rkiye tarihinin en kapsamli sorusturmalarindan birine konu oldu ve aralarinda muvazzaf amirallerin de</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>bulundu</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">gu </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ok sayida subay tutuklandi...
<p>Irticayla M</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">cadele Eylem Plani</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nda imzasi olan Deniz Kurmay Albay </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">Ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">i</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ek</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">in tutuklanmasi bu kez Asker</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">î</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> Savcilik</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">a talep edildi ve Genelkurmay Baskanligi s</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">z konusu su</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> belgesinin </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">“</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ger</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ek olabilecegi y</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">n</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nde yeni deliller bulundugunu</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">”</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> resmen a</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ikladi...</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Ve tabii, Erzurum’</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">da kabul edilen Ergenekon Iddianamesi</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nin bir numarali sanigi </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">Üçü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nc</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> Ordu Komutani Berk oldu.</font></font></font><b><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Velhas</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">il, Basbug, iki bu</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">uk ay </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nce </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">“</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">asimetrik psikolojik harek</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">â</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">t</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">”</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> su</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">lamasi ile sindirebilecegini sandigi yargi ve medya mensuplarini sindiremedi; T</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">rk Silahli Kuvvetleri i</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">indeki kanunsuz islerle ilgili haberler s</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">rd</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">, sorusturmalar ilerledi...</font></font></font></b>
<p>Iki bu<font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">uk ayda T</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">rkiye</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">de </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ok sey degisti.</font></font></font></p><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Ama ben dü</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">n Basbug ile Berk</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">i ayni karede izlerken degismeyenleri de d</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">s</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nd</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">m.</font></font></font><b><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Sar</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ikamis Tatbikati</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">na komuta etmesine g</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">z yumulan Berk, su anda </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">“</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">Ergenekon ter</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">r </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">rg</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">t</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">yesi olmak, tehdit, resm</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">î </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">belgede sahtecilik, hukuka aykiri olarak kisisel verileri kaydetmek</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">”</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> su</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">lariyla itham ediliyo</font></font></font></b>r.<font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Berk, adli makamlara ifade vermeme tavr</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ini bug</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ne kadar bozmadi ama </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">“</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">bir numarali sanik</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">”</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> oldugu davanin ilk durusmasinin 4 mayista yapilacagi kesinlesti.
<p>Iddianamede isnat olunan </p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">“</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">silahli ter</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">r </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">rg</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">t</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ne </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ye olma su</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">u</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">”</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> bile tek basina bes yildan on yila kadar agir hapis cezasini gerektiriyor.</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Bu “</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">agir</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">”</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> su</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">lamaya karsin, Basbug Berk</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">le </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">“</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">dayanisma</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">”</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> g</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">r</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nt</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">s</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">n</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">bozmuyor.</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Bu “</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">agir</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">”</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> su</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">lamaya karsin, Berk hakkinda, T</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">rk Silahli Kuvvetleri Personel Kanunu</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nun 65. maddesi isletilmiyor.</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Sö</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">z konusu maddede s</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">yle bir b</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">l</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">m var:</font></font></font><b><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>“</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">Haklarinda </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">l</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">m veya agir hapis cezasini gerektiren veya y</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">z kizartici bir su</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">tan ya da taksirli su</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">lar hari</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> olmak </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">zere bes yil ve daha fazla hapis cezasini gerektiren bir c</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">r</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">mden veya emre itaatsizlikte israr, </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ste veya amire fiilen taarruz, </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ste veya amire hakaret, mukavemet su</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">larindan dolayi kamu davasi a</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ilanlar mensup olduklari bakanliklarca a</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">iga </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ikarilabilirler...</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">”</font></font></font></b>
<p>Bu maddenin aç<font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ik h</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">km</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ne karsin, Orgeneral Berk resmen mensup oldugu Milli Savunma Bakanligi</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nca, hakkindaki su</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">lamalardan beraat etmesi durumunda g</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">revine iade edilmek </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">zere, a</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">iga alinmiyor.</font></font></font></p><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Yani, “</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ter</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">r </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">rg</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">t</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> mensubu</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">”</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> olmaktan yargilanan bir komutanin emrinde, yaklasik y</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">z bin asker birakan bir </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">lke T</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">rkiye.</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Ve Tü</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">rkiye</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">’</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nin Genelkurmay Baskani, o komutana kol kanat germekten y</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ks</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nm</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">yor...</font></font></font><i><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>Milliyet</p></font></font></font></i>iki gü<font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">n </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ö</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">nce </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ok iyi bir manset atmisti; ortada o mansetin dedigi gibi </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">“</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">asimetrik bir durum</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">”</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2"> var ger</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ekten de.</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">
<p>De</p></font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">gisim ile degisime direnenler arasindaki asimetri her ge</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ç</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">en g</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">n daha fazla siritiyor bu </font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">ü</font></font></font><font color="#1a171b" face="Arial" size="2"><font color="#1a171b" face="Arial" size="2"><font color="#1a171b" face="Arial" size="2">lkede.</font></font></font><b><u><font color="#0066cc" face="Arial" size="2"><font color="#0066cc" face="Arial" size="2"><font color="#0066cc" face="Arial" size="2">
<p></p></font></font></font></u></b></span><a href="mailto:ycongar@mac.com"><b><u><font color="#0066cc" face="Arial" size="2"><font color="#0066cc" face="Arial" size="2"><font color="#0066cc" face="Arial" size="2"><span lang="EN">ycongar@mac.com</span></font></font></font></u></b></a>
</div>

Kaynak: [taraf.com.tr](http://www.taraf.com.tr:80/makale/10311.htm), [web.archive.org (arşiv bağlantısı)](http://web.archive.org/web/20100308124327/http://www.taraf.com.tr:80/makale/10311.htm)
# Altmış Beşinci Madde

*Yasemin Çongar 05.03.2010*

<div class="yazi">
<p>Orgeneral Başbuğ’un Oruç Reis Firkateyni’ndeki konuşmasını unutmadık. İki buçuk ay önceydi.</p>
<p>Poyrazköy kazıları, Kafes Eylem Planı ve İrticayla Mücadele Planı’nın üzerindeki ıslak imza kamuoyunun gündemindeydi.</p>
<p>Deniz Kuvvetleri’nde yasadışı bir yapılanma olduğunu düşündüren belgeler basına yansımış, adli makamların dosyalarına girmişti.</p>
<p>Bölgesindeki Ergenekon soruşturmasını yürüten Özel Yetkili Erzurum Cumhuriyet Savcısı Osman Şanal da, Üçüncü Ordu Komutanı Orgeneral Saldıray Berk’i bu soruşturmayla ilgili ifade vermeye davet etmişti.</p>
<p>İşte tam bu ortamda, Başbuğ kuvvet komutanlarıyla birlikte Trabzon’a gitti.</p>
<p>17 Aralık 2009 günü Oruç Reis Firkateyni’ne çıkıp, “Türk Silahlı Kuvvetleri’ne karşı asimetrik psikolojik harekât yürütüldüğünden” dem vurdu; yargı makamlarına işlerini nasıl yapmaları gerektiğini anlattı.</p><b>
<p>Başbuğ bu yakışıksız şovunun, ordu içinde kanunsuz işler yapıldığı iddialarıyla ilgili adli süreci etkileme ihtimalini hiç kuşkusuz hesaplamıştı.</p></b>
<p>Olur ya, niyetini anlamayanlar çıkar diye, bu şovun yerini “özellikle seçtiğini” açıklama gereği bile duydu.</p>
<p>Firkateyne çıkmıştı, zira Kafes Eylem Planı’nda adı geçen bahriyelilerle ve Deniz Kurmay Albay Dursun Çiçek’le ilgili delilleri inceleyen adli makamlara, “Deniz Kuvvetleri’nin yanındayım” mesajı vermek istiyordu...</p>
<p>Ayrıca, Trabzon’a gelen Üçüncü Ordu Komutanı Orgeneral Berk’i yanı başına almakla, Erzurum’daki Savcı’ya da kendince bir uyarı göndermiş oluyordu.</p>
<p>Aradan iki buçuk ay geçti.</p>
<p>Dün Sarıkamış’taki tatbikatı izlemek üzere Kars Askerî Havaalanı’na inen Başbuğ’u Berk karşıladı; ardından Başbuğ, Berk’i makam otosuna davet etti ve tatbikat yerine birlikte gittiler.</p>
<p>Bu haberleri izlerken, 17 Aralık 2009’daki firkateyn şovu ve “asimetrik psikolojik harekât var” kükremesi geldi aklıma.</p>
<p>İki buçuk ayda ne çok şey olduğunu düşündüm.</p>
<p>Bu iki buçuk ay içinde, çoğu Deniz Kuvvetleri mensubu 17 sanık hakkındaki Poyrazköy ve Kafes Eylem Planı iddianamesi mahkemece kabul edildi...</p><i>
<p>Taraf’</p></i>ın duyurduğu Balyoz Darbe Planı, Türkiye tarihinin en kapsamlı soruşturmalarından birine konu oldu ve aralarında muvazzaf amirallerin de
<p>bulunduğu çok sayıda subay tutuklandı...</p>
<p>İrticayla Mücadele Eylem Planı’nda imzası olan Deniz Kurmay Albay Çiçek’in tutuklanması bu kez Askerî Savcılık’ça talep edildi ve Genelkurmay Başkanlığı söz konusu suç belgesinin “gerçek olabileceği yönünde yeni deliller bulunduğunu” resmen açıkladı...</p>
<p>Ve tabii, Erzurum’da kabul edilen Ergenekon İddianamesi’nin bir numaralı sanığı Üçüncü Ordu Komutanı Berk oldu.</p><b>
<p>Velhasıl, Başbuğ, iki buçuk ay önce “asimetrik psikolojik harekât” suçlaması ile sindirebileceğini sandığı yargı ve medya mensuplarını sindiremedi; Türk Silahlı Kuvvetleri içindeki kanunsuz işlerle ilgili haberler sürdü, soruşturmalar ilerledi...</p></b>
<p>İki buçuk ayda Türkiye’de çok şey değişti.</p>
<p>Ama ben dün Başbuğ ile Berk’i aynı karede izlerken değişmeyenleri de düşündüm.</p><b>
<p>Sarıkamış Tatbikatı’na komuta etmesine göz yumulan Berk, şu anda “Ergenekon terör örgütü üyesi olmak, tehdit, resmî belgede sahtecilik, hukuka aykırı olarak kişisel verileri kaydetmek” suçlarıyla itham ediliyo</p></b>r.
<p>Berk, adli makamlara ifade vermeme tavrını bugüne kadar bozmadı ama “bir numaralı sanık” olduğu davanın ilk duruşmasının 4 mayısta yapılacağı kesinleşti.</p>
<p>İddianamede isnat olunan “silahlı terör örgütüne üye olma suçu” bile tek başına beş yıldan on yıla kadar ağır hapis cezasını gerektiriyor.</p>
<p>Bu “ağır” suçlamaya karşın, Başbuğ Berk’le “dayanışma” görüntüsünü bozmuyor.</p>
<p>Bu “ağır” suçlamaya karşın, Berk hakkında, Türk Silahlı Kuvvetleri Personel Kanunu’nun 65. maddesi işletilmiyor.</p>
<p>Söz konusu maddede şöyle bir bölüm var:</p><b>
<p>“Haklarında ölüm veya ağır hapis cezasını gerektiren veya yüz kızartıcı bir suçtan ya da taksirli suçlar hariç olmak üzere beş yıl ve daha fazla hapis cezasını gerektiren bir cürümden veya emre itaatsizlikte ısrar, üste veya amire fiilen taarruz, üste veya amire hakaret, mukavemet suçlarından dolayı kamu davası açılanlar mensup oldukları bakanlıklarca açığa çıkarılabilirler...”</p></b>
<p>Bu maddenin açık hükmüne karşın, Orgeneral Berk resmen mensup olduğu Milli Savunma Bakanlığı’nca, hakkındaki suçlamalardan beraat etmesi durumunda görevine iade edilmek üzere, açığa alınmıyor.</p>
<p>Yani, “terör örgütü mensubu” olmaktan yargılanan bir komutanın emrinde, yaklaşık yüz bin asker bırakan bir ülke Türkiye.</p>
<p>Ve Türkiye’nin Genelkurmay Başkanı, o komutana kol kanat germekten yüksünmüyor...</p><i>
<p>Milliyet</p></i>iki gün önce çok iyi bir manşet atmıştı; ortada o manşetin dediği gibi “asimetrik bir durum” var gerçekten de.
<p>Değişim ile değişime direnenler arasındaki asimetri her geçen gün daha fazla sırıtıyor bu ülkede.</p><b>
<p></p></b><b>ycongar@mac.com</b></div>

Kaynak: [taraf.com.tr](http://www.taraf.com.tr:80/yasemin-congar/makale-altmis-besinci-madde.htm), [web.archive.org (arşiv bağlantısı)](http://web.archive.org/web/20100715121237/http://www.taraf.com.tr:80/yasemin-congar/makale-altmis-besinci-madde.htm)
# Bana benzemeyen iktidar olmasın

*Yasemin Çongar 09.03.2010*

<div class="yazi"><p>Tek bir cümle, karmaşık görünen bir meseleyi şipşak özetler bazen ve meselenin aslında ne kadar basit olduğunu anlamak kadar, bunu anlamak için, o tek cümlenin zihnimizde cisimleşmesine muhtaç olduğumuzu fark etmek de şaşırtır bizi.</p>
<p>Yıllar önce lisede okurken, yaşlı bir edebiyat hocası ilk dersimizde böyle sarsıcı bir cümleyle özetlemişti “bütün” meseleyi.</p>
<p>İçeri girer girmez parmağıyla beni işaret edip “Sen öleceksin” demişti; sonra bir başkasına yaptı aynı şeyi, “Sen de öleceksin,” “Sen de...” “Sen de...”</p>
<p>İlk andaki dehşet duygumuzun yerini, “Hepimiz öleceğiz; ölümlülük bizi birleştiriyor ve yaşamak bu ortak kadere rağmen, bu ortak kaderle başa çıkmaya çalışarak yaptığımız bir iş...” düşüncesinin alması birkaç saniye sürmüştü.</p>
<p>O birkaç saniye, sanırım hayat hakkında, kendim ve başkaları hakkında biraz daha basit düşünmeme yardımcı oldu benim.</p>
<p>Öleceğimin yüzüme söylenmesinden ziyade, öleceğimin yüzüme söylenmesinin beni dehşete düşürmesiydi şaşırtıcı olan; ilk kez gördüğüm birisi öleceğimi söyleyinceye dek, hayatın basitliğini kavramamış olmam şaşırtıcıydı.</p>
<p>O birkaç saniyenin üzerinden çeyrek asır geçti.</p>
<p>Çeyrek asırdır ne zaman, herhangi bir meseleyi zihnimde biraz fazlaca evirip çevirmeye başlasam, basit bir cümle arıyorum. Mantıksız görünen bir davranışı anlamak, bir öfkeyi yatıştırmak, bir acıyı dindirmek ancak böyle basit cümleler sayesinde mümkün oluyor sanki.</p>
<p>Bazen kurtarıcı cümle kendiliğinden oluşuyor; bazen birisi söyleyiveriyor. Geçenlerde yine böyle bir cümle buldu beni:</p>
<p>“Bana benzemeyen iktidar olmasın...” Bir televizyon programında, Türkiye’de artık darbe olmayacağını, askerî vesayetin de aslında bittiğini ama sivil vesayetin ciddi bir sorun olarak karşımızda durduğunu anlatan bir meslektaşı izliyordum.</p>
<p>Bu cümleyi işittim.</p>
<p>Hayır, o meslektaş böyle söylemedi.</p>
<p>O daha ziyade, “Anayasa değişikliğini bu hükümet yapmamalı... Hâkimler ve Savcılar Yüksek Kurulu’nun başında Adalet Bakanı olmamalı...” gibi sözlerle, 12 Eylül rejiminin tasfiyesine de, yargı reformuna da karşı çıkmakla meşguldü.</p>
<p>O kakofoni içinde, nasıl olduysa oldu; “Bana benzemeyen iktidar olmasın” cümlesi zihnime düştü; ekrandaki meslektaşın her sözünün ekosuna dönüştü.</p>
<p>Türkiye’de 1960’dan bu yana bütün darbeleri yapan “askerler” kadar, askerî darbelerin 2010’da bile “bir ihtimal” olarak bir köşede durmasını isteyen “siviller”in de aslında kendilerine benzemeyenlerin iktidarından rahatsız olduklarını söylemenin yeni bir yanı yok kuşkusuz.</p>
<p>Ama bunu bu basitlikle söylemek, bir tür “olmak ya da olmamak” etkisi yaptı bende. Olup bitenin aslında bir iktidar kavgası olduğunu anlamamı kolaylaştırdı...</p>
<p>Yıllardır “askerî vesayet” sayesinde iktidar olmuş ya da iktidara yakın olmuş birtakım sivillerin, şimdi “iktidar bana benzemeyen sivillere geçecekse eğer, askerlerin vesayeti biraz daha sürebilir” diye düşündüklerini kavramama yardımcı oldu.</p>
<p>Son zamanlarda, Türkiye’deki siyasi rejimin nihayet değişmeye başladığını gösteren emarelerden rahatsız olanların bir bölümünün tepkilerine anlam vermekte zorlanıyorsanız eğer, size de bu cümleyi tavsiye ederim.</p>
<p>Yıllardır demokrasi istediğini varsaydığınız tanıdıklarınızın, demokratikleşme adımları karşısında huysuzlanması kadar, neden huysuzlandıklarını tam anlayamamak da sizi huzursuz mu ediyor?</p>
<p>Bu cümleyi kendi kendinize tekrarlamayı bir deneyin bence.</p>
<p>Demokratikleşmenin zamanlamasına öfkelenen “demokratlar”la, değişimin içeriğinden ziyade değiştirenin kimliğine bakarak değişimin karşısında duran “değişim yanlıları”nı anlayamıyorsanız, onların aslında iktidarda olduklarını ve iktidarı kendilerine benzemeyenlere bırakmak istemediklerini düşünün bir de...</p>
<p>Eğer bu da işe yaramıyorsa, üzülmeyin. Hepimiz <a href="mailto:öleceğiz.ycongar@mac.com">öleceğiz.ycongar@mac.com</a></p>
</div>

Kaynak: [taraf.com.tr](http://www.taraf.com.tr:80/makale/10360.htm), [web.archive.org (arşiv bağlantısı)](http://web.archive.org/web/20100312083352/http://www.taraf.com.tr:80/makale/10360.htm)
# Medya patronu

*Yasemin Çongar 10.03.2010*

<div class="yazi"><p>Neşe Düzel’in sözü dolandırmayan, sakin ve sağlam sorularına uzun bir iç hesaplaşmanın sonucu olduğu anlaşılan samimi cevaplar verdi Dinç Bilgin.</p>
<p>Ve ortaya Türkiye’nin bugünlere nasıl geldiğini anlamak için “rehber” niyetine okunabilecek bir konuşma çıktı.</p>
<p>Sabah Grubu’nun patronuyken bizzat aktörü olduğu ya da tanıklık ettiği olaylar üzerinden, medyamızın hal-i pür melaline ışık tutan açıklamaları nedeniyle, her gazeteci kadar, her gazete okurunun da Dinç Bilgin’e şükran borcu olduğunu düşünüyorum ben...</p>
<p>Kendi adıma kalpten teşekkür ediyorum. Bilgin’in anlattıklarının gerçekliğine ve bunları anlatmasını mümkün kılan özeleştirinin dürüstlüğüne dudak bükerek, onu “günah çıkara çıkara günahsızlaşmaya çalışıyor” diye küçümseyen meslektaşlarımızı kendi günahlarıyla baş başa bırakmak en iyisi.</p>
<p>Ama Türkiye’deki değişimi kavramak isteyen, bu değişimin ne sayesinde ve neye rağmen gerçekleştiğini merak eden herkes, Taraf ’ın iki bölüm halinde yayımladığı Düzel- Bilgin söyleşisini dikkatlice okumalı bence.</p>
<p>Konuşmanın bir yerinde, Sabah ’ta gazeteciliği bitirenin, grubun Etibank’ı satın alması olduğunu çok net ifadelerle anlatıyor Bilgin.</p>
<p>“Sabah ondan sonra bir türlü eski Sabah olamadı,” diyor, “çünkü Hazine bürokrasisinden, Maliye Bakanı’ndan, Güneş Taner’den, kısacası siyasetçilerden çekinir oldu. Bugün Türk basınının yaşadığı felaketlerden biri de budur.”</p>
<p>Bilgin’in bunları, çuvaldızı kendisine batırarak söylemesi önemli...</p>
<p>Gazetecilik dışı işlere girdiği için, gazeteciliğin ilkelerinden feragat etmek zorunda kalmayan medya patronu görmemiş bir ülkede yaşıyoruz ve bir eski medya patronu çıkıp, bunu ilk kez bu açıklıkla anlatıyor.</p>
<p>“Sabah ’ta gazetecilik, benim verdiğim hatalı karar yüzünden böyle geri gitmeye ve çökmeye başladı” diyor; “Önümüzdeki dönemde işi sadece gazetecilik olan teşebbüsler ortaya çıkacak” diyor; “Çünkü Türkiye’de medya işi artık böyle gitmez” diyor...</p>
<p>Medyadaki iktidarını bugün kaybetmiş olan ama gazeteciliğin içinden gelen ve mesleği “şimdiki aklı” ile muhabir olmak isteyeceğini söyleyecek kadar seven bir adamın, Türkiye’de medyanın temel zaafına ilişkin böyle bir saptama yapması da, sektörün bu zaaftan arınmaya başlayacağı bir gelecek öngörüsünde bulunması da iyimserliğimi arttırıyor benim.</p>
<p>Türkiye’nin demokratikleşmesi, temizlenmesi, putlarından ve tabularından kurtularak şeffaflaşması, kendi hakikatiyle yüzleşip hesaplaşması, dünyayla buluşması mümkün olacaksa, ki ben olacağına inanıyorum, “işi sadece gazetecilik olan” gazeteler ve gazete patronları bu süreçte belirleyici bir rol oynayacak.</p>
<p>“İşi sadece gazetecilik olan gazeteler,” Bilgin’in tarif ettiği türden bir askerî nüfuz, denetim ve tehditten de muaf olacaklar zira.</p>
<p>Generallerin, gazetelere “resmî yayın organı,” gazete patronlarına birer “ast,” Ankara temsilcilerine de “emir subayı” gibi bakma alışkanlığının kırılması, bu alışkanlığın sökmeyeceği teşebbüslerin artmasıyla mümkün olacak.</p>
<p>Bu da sadece, demokrat, cesur, mesleğini seven ve ordunun siyasetin dışında durmasını isteyen muhabirler, yazarlar ve yayın müdürleri sayesinde olabilecek bir iş değil.</p>
<p>İş, yine dönüp dolaşıp medya patronlarında bitecek.</p>
<p>“Devletten bağımsız” medya patronları arttıkça; gazeteler, bankacılıktan turizme, enerjiden tarıma her alanda çıkar peşinde koşan holdinglerin elinden kurtulup, yayıncılıktan başka iş yapmamaya kararlı olan şirketlerin eline geçtikçe, medya da sivilleşecek ve siyasetin sivilleşmesinin taşıyıcısı olacak.</p>
<p>Esasen, Dinç Bilgin’in ender rastlanabilecek bir tevazu ve cömertlikle Taraf ’ı övdüğü cümleleri de, bu açıdan anlamamız gerektiğini düşünüyorum.</p>
<p>Taraf ’ın adlarını burada saymama gerek olmayan yazarları, yöneticileri, muhabirleri tıpkı diğer medya kuruluşlarında çalışan birçok meslektaşımız gibi, nerede hangi ortamda bulunurlarsa bulunsunlar işlerini demokratça, dürüstçe ve cesurca yapmaya devam edecek kişiler...</p>
<p>AmaTaraf ’ın çok önemli bir farkı var.</p>
<p>Dinç Bilgin’in “Taraf, Türkiye’yi değiştirdi...</p>
<p>Sizi kıskanıyorum” demesine neden olan bu farkı görmek için gazetemizin künyesine bakabilirsiniz.</p>
<p>O künyenin en tepesindeki isim, yayıncılıktan başka bir iş yapmayan; hükümetle, orduyla, büyük sermayeyle “gazetecilik” dışında bir ilişki kurmayan; ve gazetesinde nelerin, nasıl yazılacağının kararını bütünüyle gazetecilere bırakabilen bir medya patronuna sahip olmanın ayrıcalığını veriyor bize.</p>
<p>Ve biz ne kadar şanslı olduğumuzun farkındayız.</p>
<p><a href="mailto:ycongar@mac.com">ycongar@mac.com</a></p>
</div>

Kaynak: [taraf.com.tr](http://taraf.com.tr:80/makale/10374.htm), [web.archive.org (arşiv bağlantısı)](http://web.archive.org/web/20100313212236/http://taraf.com.tr:80/makale/10374.htm)
# Tanımak, efsunlanmak, bilmek ve şok şok şok

*Yasemin Çongar 13.03.2010*

<div class="yazi"><p class="MsoNormal" style="MARGIN: 0cm 29.3pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><span style="FONT-SIZE: 14pt"><font size="3">EX LIBRIS / DÜNYA BUNLARI OKUYOR<?xml:namespace prefix = o ns = "urn:schemas-microsoft-com:office:office" /><o:p></o:p></font></span></b></p>
<p class="MsoNormal" style="MARGIN: 0cm 29.3pt 0pt 0cm; mso-layout-grid-align: none"><font size="2"><b><span style="FONT-SIZE: 14pt"><font size="3">Yasemin Çongar</font></span></b><span style="mso-tab-count: 6"> </span></font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><o:p><font face="Georgia" size="3"> </font></o:p></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><o:p></o:p><o:p><font size="2">Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. </font></o:p></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><o:p><font face="Georgia"></font></o:p><font size="2"> </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><o:p><font face="Georgia" size="2">***</font></o:p></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><o:p><font face="Georgia"></font></o:p><font size="2"> </font></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"><b>“İnsanlığın çatışma tarihinde hiçbir zaman, bu kadar çok kişi, bu kadar az kişiye, bu kadar çok şey borçlu olmamıştır.” </b>Winston Churchill’in 20 Ağustos 1940’ta, Avam Kamarası’nda bu cümleyle yücelttiği Kraliyet Hava Kuvvetleri’nin, İkinci Dünya Savaşı’nın kaderini değiştiren gücü, sadece Londra’yı elli yedi gün aralıksız bombalayan Luftwaffe jetlerini İngiliz semalarından defederken ya da birkaç yıl sonra, yüz binlerce sivili öldürmek pahasına, Dresden ve Hamburg’a gökten ateş yağdırırken göstermemişti kendini. Dünyanın en eski askerî filosunun savaş görevlerinden biri de, Nazi işgali altında direnen Avrupalılara “cesaret ve umut” dağıtmaktı. İngiliz kargo uçakları, şafaktan önce havalanır, Manş’ı azami irtifada geçer, paketlerini Paris’in üzerinde bırakıp gün doğmadan üslerine geri dönerlerdi. Her bir paket bir paraşüte bağlıydı. Paraşütler bir süre sonra açılır, “cesaret ve umut” süzülerek inerdi yere. </font></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font face="Georgia"></font><font size="2"> </font></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"><b>O paketlerde, Londra’daki Siyasi Savaş İdaresi’nin yayımladığı edebiyat dergileri vardı. İşgal altında yaşayan Fransızların, dünya edebiyatındaki son gelişmeleri izleyebilmeleri, yeni hikâyeleri, denemeleri, şiirleri okuyabilmeleri için gereğinin yapılması talimatını vermişti Churchill.</b> Derginin yayın müdürlüğünü, savaşta İngiliz gizli servisi MI6 hesabına çalışan ve deneyimlerini <b><i>Korku Bakanlığı</i></b> (Ministry of Fear) <b><i>Havana’daki Adamımız</i></b> (Our Man in Havana), <b><i>Yıkılış</i></b> (The Heart of the Matter) gibi romanları için biriktiren Graham Greene üstlenmişti.</font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"> </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Churchill, Fransız direnişçilerinin, edebiyatın vereceği cesarete ihtiyaçları olduğuna inanmıştı. Greene’e göre, edebiyat, savaş koşullarında silah kadar, erzak kadar, istihbarat kadar gerekliydi; insan hayatta kalmak için umuda da muhtaçtı zira ve insanı, insanlığın ufkuna bakmak kadar umutlandıran başka bir şey yoktu yeryüzünde.</font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font face="Georgia" size="2"> </font></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><span style="FONT-SIZE: 14pt"><font size="2">Bir ihtiyaç olarak edebiyat</font></span></b></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><span style="FONT-SIZE: 14pt"><o:p></o:p></span></b><font size="2"> </font></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">İngiliz yazar David Lodge’un <b>New York Review of Books</b>’un on beş yıl önceki bir sayısında yer alan <b>“Graham Greene’in hayatları”</b> başlıklı denemesini, o ufka bakmaya çalışarak okudum; David Shields’ın geçen hafta bu sütunda anlattığım <b><i>Gerçeklik Açlığı: Bir Manifesto</i></b> kitabındaki “roman öldü, hikâyeler tükendi” kehanetine karşı bir tür hızlandırılmış terapi niyetine... <b>Shields’ın, kitabının başına aldığı “Emin olmadığımız zaman, hayattayız demektir” sözünün sahibiydi Greene ve edebiyatın sonunun geldiğinden gayet emin görünen bir manifestonun içine bile, bunca sağlam bir “umut” cümlesiyle sızabilen o muhteşem yazarın savaştaki son işinin bir derginin sayfalarına hikâyeler yerleştirmek olduğunu bilmek bana iyi geliyordu.</b></font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font face="Georgia"></font><font size="2"> </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Meğer, Shields’ın manifestosuyla sarsılan tek ben değilmişim. Kitap piyasasında birkaç hafta içinde yol açtığı hareketliliğe bakılırsa, 53 yaşındaki Amerikalı yazar, bu gidişle Nietszche’nin “Tanrı öldü,” Fukuyama’nın “Tarih bitti” muştularının yarattığına benzer bir tepki çemberinin ortasında bulacak kendini. Bence hayırlı olacak. Zira, Tanrı’dan ve tarihten sonra, edebiyatın da, sadece aşkın bir “varoluş” olarak değil, temel bir “ihtiyaç” olarak da tartışılmaya başlanacağı anlamına geliyor bu.</font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font face="Georgia"></font><font size="2"> </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Nitekim Italo Calvino’nun o meşhur “dersleri,” yayımlanmasından neredeyse çeyrek yüzyıl sonra, Batı’daki kitapçı tezgâhlarında David<span style="mso-spacerun: yes">  </span>Shields’ın “manifesto”sunun yanına yerleşiverdi. Yirminci yüzyılın en büyük yazarlarından olan Calvino’nun, <b><i>Amerika Dersleri</i></b> (Lezioni Americane) üst başlığı altında, yeni binyıla yaptığı önerileri hatırlıyorsunuz değil mi? “Hafifliği, hızlılığı, kesinliği, görünürlüğü ve çokluğu edebiyatın kanatlarında milenyumumuza taşınacak değerler” olarak anlatmıştı Calvino o kitapta. Hikâyenin, şiirin ve romanın yeni binyılı biçimlendireceğine inanıyordu: <b>“Edebiyatın geleceğine olan güvenim, kendine özgü araçlarıyla ancak edebiyatın verebileceği şeyler olduğunu bilmemden kaynaklanıyor.” </b></font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"> </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Shields’ın önayak olduğu tartışmanın son günlerdeki en hayırlı tezahürü, Anglosakson âleminin Calvino’ya yeniden sarılması ise, bir diğeri de Amerikalı edebiyat profesörü Rita Felski’nin bir yıl önce yayımlandığında, “akademi”nin ışığı ve oksijeni az koridorlarına sıkışıp kalan kitabının nihayet günyüzünü görmesi...</font></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"> </font></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><span style="FONT-SIZE: 14pt"><font size="2">Teoriye karşı bir teorisyen</font></span></b></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><span style="FONT-SIZE: 14pt"><o:p></o:p></span></b><font size="2"> </font></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Felski’nin kitabı, tıpkı Calvino’nun bir başka deneme koleksiyonunun İngilizce çevirisi gibi, <b><i>Uses of Literature</i></b> (Edebiyatın İşlevleri) adını taşıyor. Shields sayesinde, bir avuç edebiyat teorisyeninin okuduğu bir yazar olmaktan çıkıp, benim gibi edebiyatın teorisinden ziyade kendisine düşkün kulların da erişim alanına girdi Felski; <b><i>Edebiyatın İşlevleri</i></b>, Shields’ın “Bize artık kurgu değil, gerçeklik lâzım” tezinin karşısına, yazarının deyişiyle, bir “Pozitif Estetik Manifestosu” gibi dikildi.</font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"> </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">“Teorisyen” Felski, bu kitapta revaçtaki teorilere kafa tutmakla kalmıyor; estetik bir tartışmayı harcıâlem kılmaktan korkmadan, gündelik bir dille, herkesin anlayabileceği bir basitlikte ilerletmeyi de başarıyor. Kurgunun tılsımını anlama çabasıyla soruyor: Neden okuyoruz ve okurken neler oluyor bize? <b><i>Define Adası </i>’nı ilk kez okuyan bir oğlan çocuğundan <i>Moby Dick</i> üzerine tez yazan bir akademisyene ya da <i>Harry Potter</i>’ın dünyasında kaybolan küçük bir kızdan <i>Kayıp Zamanın İzinde</i> gezinen bir ihtiyara kadar hepimizin “kurgulanmış anlatılara” duyduğumuz ortak bir ihtiyaç, bu anlatılardan sağladığımız ortak bir yarar var Felski’ye göre ve bu ortaklık, edebî okumaların dört temel özelliğinde saklı. </b></font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><i></i></b><font size="2"> </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"><b><i>Edebiyatın İşlevleri</i></b>, Felski’nin “tanıma, efsun, bilgi, şok” diye adlandırdığı bu özellikler üzerine birer denemesinden oluşuyor. “Edebiyatla diyalogumuz kesin bir teşhise yol açtığında ve metinleri, bu metinlerde bizi çeken asıl şeyin ne olduğunu unutarak okumaya başladığımızda iş işten geçiyor” diyor Felski ve edebiyatçı ile okurun içgüdüsünün karşılaştığı anları kavrama çabasına davet ediyor bizi.</font></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"> </font></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><span style="FONT-SIZE: 14pt"><font size="2">Elveda Lacan, elveda Brecht...</font></span></b></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><span style="FONT-SIZE: 14pt"></span></b><span style="FONT-SIZE: 14pt"><o:p></o:p></span><font size="2"> </font></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Karşılaşmalardan ilkine “tanıma” adını veriyor. Bu, en basit anlatımıyla, okurun bir kitapta, kendini ya da kendi hayatından bir şeyleri bulması demek. </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b></b><font size="2"> </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"><b>Bir hikâyede, bir romanda bize “tanıdık” gelen şey, o şeyin kendi </b><b>hayatımızdaki karşılığını “yeniden görme, yeniden bilme” fırsatı sunuyor bize. “Tanımanın keyfi,” Gadamer’in dediği gibi, “tanıdık olandan fazlasını bilmeye başlamanın keyfi” aynı zamanda</b>. </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"> </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Felski, Gadamer’le hemfikir ama edebiyatın “tanıma” işlevini, bir narsistin aynanın önünden ayrılamamasına benzeten Levinas’a ya da bunun, tanımadan ziyade bir yanılsama olduğunu savunan Lacan’a, Althusser’e ters düşmeyi göze alıyor. Dahası, tanımanın, aynı zamanda <b>tanınma</b>, görünmez olmaktan kurtulma, yalnız olmadığını hissetme ihtiyacımızı da karşıladığını hatırlatıyor fütursuzca.</font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"> </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Bununla yetinmiyor; Coleridge’in “inançsızlığın gönüllü olarak askıya alınması” diye tanımladığı şeyin, yani bir metnin içinde haz ve imanla kaybolabilmenin, yani “efsun”un edebiyatın temel işlevlerinden biri olduğunu yazıp, Brecht’in tam da bu efsunu dağıtma üzerine kurulu, “yabancılaştırıcı” tekniklerinin gayrı-edebî olduğu imasına cüret ediyor; bir hayale inanmanın temel bir ihtiyaç olduğunu savunuyor inatla.</font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"> </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Edebiyatın üçüncü işlevi olan “bilgi”yi klasik estetikteki “mimesis” anlayışından farklı görüyor Felski; dünyayı edebiyat aracılığıyla “bilme”nin bir yankı, bir yansıma ya da taklitten ziyade bir “yeniden tarif” olduğunu yazıyor. Dördüncü işleve ise sahiden de “şok” adını veriyor. Televizyonlardaki üçüncü sınıf magazin programlarının favori kelimesi “şok,” edebiyatın temel bir ihtiyaç olmasının nedenlerinden biri bu tuhaf teorisyene göre. Diyor ki, <b>“Kendimizi tanımaya ve tanınmaya, bir hayale inanmaya, dünyayı bilip anlamaya ne kadar ihtiyacımız varsa, okuduklarımızın yüzümüze bir tokat gibi inmesine de o kadar muhtacız bazen.”</b> Zulümle, korkuyla, acıyla başa çıkabilmek ya da kurbanlarla empati kurabilmek için de değil üstelik, bazen sadece tazelenmek adına gerekli görüyor edebî şokları... Damarımızda akan nehri, göğsümüzde çırpınan kuşu hissedebilmemiz için edebiyatın şokunu yaşamamızı diliyor.</font></p>
<p class="MsoNormal" style="MARGIN: 0cm 29.3pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.6pt 170.05pt 198.4pt 226.75pt 255.1pt 283.2pt 311.8pt 340.15pt; mso-layout-grid-align: none"><b style="mso-bidi-font-weight: normal"></b><font size="2"> </font></p>
<p class="MsoNormal" style="MARGIN: 0cm 29.3pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.6pt 170.05pt 198.4pt 226.75pt 255.1pt 283.2pt 311.8pt 340.15pt; mso-layout-grid-align: none"><b style="mso-bidi-font-weight: normal"><font size="2">ycongar@mac.com<o:p></o:p></font></b></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"> </font></p>
</div>

Kaynak: [taraf.com.tr](http://www.taraf.com.tr:80/makale/10441.htm), [web.archive.org (arşiv bağlantısı)](http://web.archive.org/web/20100317190800/http://www.taraf.com.tr:80/makale/10441.htm)
# Başbuğ suç işliyor Başbakan susmamalı

*Yasemin Çongar 16.03.2010*

<div class="yazi">Cesur general” ya da “gözü pek komutan” deyince sizin aklınıza gelen bu mudur bilmem ama şurası kesin ki, gazetelerin manşetinden suç işlemeyi göze alacak kadar cüretkâr bir genelkurmay başkanı var bu ülkenin. <br/><br/>Anayasa’nın 138. maddesi açık: <b>“Hiçbir organ, makam, merci ve kişi, yargı yetkisinin kullanılmasında mahkemelere ve hâkimlere emir ve talimat veremez; genelge gönderemez; tavsiye ve telkinde bulunamaz.”</b> Keza TCK’nın 288. maddesi de: <b>“Açılan ve yürüyen bir dava hakkında açıklama yapmak, ağır suç kapsamına girer.”</b> <br/><br/>Genelkurmay Başkanı Orgeneral İlker Başbuğ, <i>Hürriyet</i>’in Genel Yayın Yönetmeni Enis Berberoğlu’na verdiği mülakatta Anayasa’nın 138. ve TCK’nın 288. maddelerini açıkça ihlal etmiştir. Ne diyor Başbuğ?<br/><br/>“Üçüncü Ordu Komutanı Ergenekon Terör Örgütü’nün Erzincan yapılanmasının yöneticisi olarak suçlanmaktadır. Bu çok ağır ve ciddi suçlamadır. Çok özel bir durum yaratmaktadır. Suçlanan Ordu Komutanı, Genelkurmay Başkanı olarak bana ve Kara Kuvvetleri Komutanı’na karşı sorumlu ve bağlı olan en üst seviyedeki bir komutandır.” <br/><br/>Buraya kadar hepsi doğru... Orgeneral Saldıray Berk hakkında “Ergenekon terör örgütü üyesi olmak, tehdit, resmî belgede sahtecilik, hukuka aykırı olarak kişisel verileri kaydetmek” suçlarından açılmış bir dava var. İddianameyi kabul eden Erzurum İkinci Ağır Ceza Mahkemesi, 4 mayısta yapılacak ilk duruşmaya katılsın diye Berk için tebligat çıkardı; adlî makamlara ifade vermeyi reddeden Berk, mazeret bildirmeksizin duruşmaya gitmezse hakkında polis zoruyla getirilme kararı çıkarılabileceği kendisine bildirildi. <br/><br/>Berk hakkında isnat olunan “silahlı terör örgütüne üye olma” suçu, tek başına, 5 yıldan 10 yıla kadar ağır hapis cezasını gerektiriyor. Velhasıl, Başbuğ’un da teslim ettiği gibi “çok ağır ve ciddi bir suçlama” söz konusu... <br/><br/>Bu suçlama konusundaki kararın adil bir yargı süreci sonunda Erzurum İkinci Ağır Ceza Mahkemesi hâkimince verilmesi gerekiyor. Ve Anayasa’nın 138. maddesi, hiçbir makamın bu hâkime tavsiye ve telkinde bulunamayacağını söylüyor. 288. madde ise “açılan dava hakkında konuşmak ağır suçtur” diyor. Peki, Başbuğ ne yapıyor? Sanık Berk’le konuştuğunu anlatıyor: <b>“Ordu Komutanı ile yaptığımız görüşmelerde, konuya ilişkin olarak kendisinin görüşleri sorulmuştur. Ordu Komutanı çeşitli defalar bizlere iddia edilen olaylarla hiçbir ilgisinin bulunmadığını ifade etmiştir.”</b> Yetmiyor, yanındaki Kara Kuvvetleri Komutanı Orgeneral Işık Koşaner’i de suça ortak etmek istercesine ona dönüp soruyor: “Hiçbir tereddüt var mı?” “Hayır yok” diyor Koşaner. <br/><br/>Tereddüt olmayan nedir? Henüz adlî makamlara ifade verme görevini bile yerine getirmemiş bir komutanın üstlerine söylediği “İddia edilen olaylarla hiçbir ilgim yok” lafının doğruluğu mu? <br/><br/>Başbuğ, hakikaten cüretkâr; nitekim, bu soruyu doğuran açıklamasını daha da ileri götürüyor: <b>“Şimdi bu durumda Genelkurmay Başkanı ve Kara Kuvvetleri Komutanı olarak bizim sorumluluklarımız var. Üçüncü Ordu Komutanı Orgeneral Saldıray Berk’e karşı olan özel sorumluluklarımız var. Astlarımızın karşı karşıya kaldığı sorunlarla yakinen ilgilenmek mecburiyetindeyiz.”</b> <br/><br/>Efendim? Başbuğ’un “astlarımızın karşı karşıya kaldığı sorun” deyip “yakinen ilgilendiği” şey, Orgeneral Berk hakkındaki “çok ağır ve ciddi suçlama” değil mi? <br/><br/>Bu suçlama, Başbuğ’un Anayasa gereği saygı duymak, işine karışmamak, telkin ya da tavsiye niteliğinde hiçbir söz söylememekle yükümlü olduğu bağımsız bir mahkeme tarafından dava konusu olarak kabul edilmedi mi? <br/><br/>Başbuğ madem kendini Berk’le “yakinen ilgilenmek mecburiyetinde” hissediyor; astı olan komutana, mahkemeye saygılı davranmasını, ifadeye çağrılınca bu çağrıya uymasını, duruşmalara katılmasını telkin edebilir. Ayrıca bildiği iyi bir avukat varsa, Berk’e onunla anlaşmasını da tavsiye edebilir. Ama Başbuğ, Berk’e telkin ve tavsiyede bulunmanın kat be kat ötesinde bir iş yapıyor; yargıya müdahale ediyor, savcının karşısına dikiliyor, sanığın avukatlığını üstleniyor; <i>Hürriyet</i> gazetesine söylediği şu sözlerle iddianameyi karalıyor: <b><br/><br/>“Üçüncü Ordu Komutanı’na yönelik suçlamalar, esas itibarıyla bir gizli tanığın ifadesine dayanmaktadır. Bu konuya, özellikle Üçüncü Ordu Komutanı’nın durumuna ilişkin yazı yazanlar ve görüş ileri sürenlerin öncelikle iddianamede Üçüncü Ordu Komutanı’na ilişkin yer alan bölümü, ki esas itibarıyla bir sayfadır, okumalarını öneririm.” </b><br/><br/>Bu suçtur. Ve <i>Hürriyet</i>, dünkü manşetinde Başbuğ’un suçunu ifşa ediyor: <b>“Gerçeğin ve Saldıray Berk’in arkasındayız.”</b> Demek ki, “Başhâkim” Başbuğ, gerçeği saptamıştır; sanığı dinlemiştir, kararını vermiştir; Erzurum’daki dava gereksizdir; hâkim fuzulidir; Berk’in beraati Başbuğ’un ağzından manşetten ilan edilmiştir. <br/><br/>Şimdi Başbakan Recep Tayyip Erdoğan’ın çıkıp şu soruları cevaplaması gerek: <br/><br/>Siz dünyanın herhangi bir demokratik ülkesinde, hukukun üstünlüğü ilkesini benimsemiş herhangi bir rejimde böyle rezalet gördünüz mü? Ve bu rezaletin Türkiye’de yaşanması içinize siniyor mu? <br/><br/>Türk Silahlı Kuvvetleri’nin tepesindeki komutanın yargıya açıkça müdahale etmesine göz yumacak mısınız?2005’te Şemdinli’de Yaşar Büyükanıt’ın kitapçı bombalayan astsubaya “Tanırım, iyi çocuktur” diye sahip çıkması karşısında susmuştunuz; beş yıl sonra hâlâ aynı yanlış yerde misiniz? Terör örgütü üyeliğinden hakkında açılmış dava bulunan bir komutana “Tanırım, iyi paşadır” dercesine sahip çıkan genelkurmay başkanını seyretmekle mi yetineceksiniz? <br/><br/>Türk Silahlı Kuvvetleri Personel Kanunu’nun 65. maddesi, Saldıray Berk gibi “beş yıl ve daha fazla ceza gerektiren suçlardan yargılananların açığa alınması” yetkisini Milli Savunma Bakanı’na veriyor; peki siz, bakanınıza Berk’i açığa alması talimatını niçin vermediniz? Bu kadar ağır bir suçlamayla yargılanacak bir komutanın emrinde yaklaşık yüz bin asker bırakmanız akıl kârı mı? <br/><br/>Berk’in “arkasında” olduğunu ilan eden Başbuğ’un karşısında Başbakan olarak susup oturacak mısınız? Hakikaten, siz iktidar mısınız?
              </div>

Kaynak: [taraf.com.tr](http://www.taraf.com.tr:80/makale/10485.htm), [web.archive.org (arşiv bağlantısı)](http://web.archive.org/web/20100322191146/http://www.taraf.com.tr:80/makale/10485.htm)
# 1559 yıllık kelime

*Yasemin Çongar 17.03.2010*

<div class="yazi"><p class="MsoNormal" style="MARGIN: 0cm 38.3pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Henüz ısıtmasa da, ışığının açısıyla, rengiyle, cilvesiyle “bahar geldi” diyor güneş. Burada, Kadıköy rıhtımında, giderek daha geç inmeye başlayan akşamın yavaşça pembeleştirdiği berrak mart göğünün altında, tam karşımdaki güzelim yarımadanın kadim siluetine bakarak yazarken, o günlerin Khalkedon’unu hayal etmekte zorlanıyorum. Öyle ya, Bizans’tan on yedi, İsa’dan 685 yıl önce kurulmuş bir “köy” burası. Benim hayalinin peşine düştüğüm geçmiş ise biraz daha yakın... </font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><font size="2">Khalkedon’un bin yaşını çoktan devirdiği bir zamana dönebilmeyi istiyorum ben; bundan tam 1559 yıl öncesinde, yine böyle kışla bahar arasında bir akşamüstü, burada, rıhtımda, bugün durduğum yerde durup batıya, sulara gömülmeye hazırlanan güneşe doğru baksam, ne hissederdim acaba?</font></b></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Güzelim yarımadanın siluetine bakmak, Ayasofya’ya kavuşmasına daha seksen altı, Topkapı Sarayı için karnının kazılmaya başlamasına 1014, Sultan Birinci Ahmet’in altı minareli hediyesiyle taçlanmasına ise 1165 yıl kala, bana yine “tarih”i düşündürtür müydü dersiniz?</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Bilmiyorum.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Ama bugün burada, bu rıhtımda derin bir tarihi hissetmeden; o tarihin çürümüş ağaç, paslı demir, toprağa karışmış et ve istisnasız bütün yüzeylere sinmiş kesif toz kokusunu solumadan durup karşıya bakmak imkânsız... </font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Ve İsa’dan sonra 451’de, yani Osmanoğullarının nefesinin Khalkedon’un havasına karışmasından bin yıl kadar önce, tam da benim durduğum yerde duran birilerinin verdiği o tarihî kararı, bugün hâlâ içine sindiremeyen bir devlete tâbi olma halimizin olsa olsa tarihî bir şaka olabileceğini mırıldanıyorum kendi kendime.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Evet, tarihî bir şaka! </font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><font size="2">Tam 1559 yıl önce, Doğu Roma İmparatorluğu zamanında Khalkedon’da toplanan piskoposlar konseyinin, seksen yedi yıllık anlı şanlı cumhuriyetimizin canını bu denli sıkmasına gel de gülme!<?xml:namespace prefix = o ns = "urn:schemas-microsoft-com:office:office" /><o:p></o:p></font></b></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><font size="2">Komik bir devletimiz var bizim. Tarihten pek hoşlanmıyor; kelimelerden ise basbayağı korkuyor.</font></b></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">451 yılında toplanan Khalkedon Konseyi’nin, Konstantinopolis Patrikliği’ni yücelterek ona “ekümenik” unvanını vermiş olmasını, kendi bekasına yönelik bir tehdit sayabilecek kadar paranoyak bir devletimiz var bizim.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">“Ekümenik” unvanının, dünyadaki Ortodoksların “evrensel liderliği” anlamına gelmesiyle, bunun da İstanbul’u “evrensel bir merkez,” kendi vatandaşı olan İstanbul Patriği’ni ise “evrensel bir dinî lider” yapmasıyla uykuları kaçan bir devlet bu; öyle kırılgan, öyle ürkek zavallıcık.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Ne sanıyor bilmem ki?</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Fener’deki Patrikhane’nin dünyaca kabullenilen “ekümenik” statüsüne dudak bükmese, bu unvanı duyduğu her yerde ter ter tepinmese, maazallah bağrında bir din devleti kuruverirler diye mi korkuyor?</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"><b>Eyüp’ün kalbinde yeni bir Vatikan doğacağına, Doğu Roma’nın geri geleceğine, yüzde 99’u Müslüman olan toplumun Ortodokslaşıvereceğine ya da kâfirlerin post-modern Haçlı seferleri başlatıp topumuzu ışın kılıcından geçireceğine mi inanıyor dersiniz?</b> </font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Bilmiyorum.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Ekümenik sıfatının bazı devletlilerin sandığı gibi, “siyasi” bir sıfat olmadığını biliyorum ama... Ortodoks âleminde, ekümenik unvanına sahip tek Patrikliğin İstanbul’da olduğunu, bu unvanın dünyaca tanındığını, Atina ve Rus kiliselerinin İstanbul Patrikliği’ne bu unvanla hitap ettiğini de biliyorum. Bulgar, Rumen, Rus kiliseleri gibi yerel kiliselere bağlı olmayan Ortodoksların, örneğin Kuzey ve Güney Amerika’da yaşayanların kendilerini Fener’e bağlı, yani “İstanbul’un cemaati” saydığını da...</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Ne tuhaftır ki, devleti korkutan bu tarihsel miras, bu evrensel saygınlık gönendiriyor beni. Ve ne komiktir ki, bir kilisenin adına karışmayı mâkûl bulan bu rejime “laik” demekte bir beis görmüyoruz çoğumuz. <b>Ve, “ekümenik” unvanının bu ülkede kullanımını yasaklayan hiçbir kanun olmasa da; hiçbir yönetmelik, hiçbir uluslararası belge böyle bir müeyyide getirmese de; hatta o “kutsal” Lozan Antlaşması bu konuda tek bir laf etmese de, bu unvana suç, söyleyene de suçlu gibi bakmayı sürdüren devletimize amenna deyip geçiyoruz.</b> </font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Venedik Komisyonu haklı... Dün açıklanan raporunda, “Fener Rum Patriği’nin ekümenik sıfatını kullanmasının engellenmesi, Avrupa İnsan Hakları Sözleşmesi’ne aykırı olurdu” demiş. Sonra da, Türkiye’de bu kullanımın önünde yasal engel olmadığını hatırlatmış.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><font size="2">Doğru; Avrupa İnsan Hakları Sözleşmesi’ni yasalarıyla değil, fiili yasaklarıyla çiğneyen bir devletimiz var bizim. Bir hakkın kullanılmasını “hainlik” saymaya pek yatkın bir devlet. Tanrı’dan da, tarihten de, dünyadan da, toplumdan da utanmayan bir devlet.</font></b></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Bakalım, bu korkak ama arsız devletin “ekümenik” kompleksini ilk kim aşacak? Bakalım, Khalkedon Konseyi’nin kararına ve o kararın hatırını sayan milyonlarca mümine, bu devlet adına ilk kim, saygı gösterecek? İlk kim, 1559 yıllık bir kelimeden korkmanın “komik” olduğunu idrak ve teslim edebilecek? <b>Ben kendi adıma, en çok Bülent Arınç’tan ümitliyim.</b></font></p>
<p class="MsoNormal" style="MARGIN: 0cm 38.3pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.6pt 170.05pt 198.4pt 226.75pt 255.1pt 283.2pt 311.8pt 340.15pt; mso-layout-grid-align: none"><b><font size="2">ycongar@mac.com</font></b></p>
</div>

Kaynak: [taraf.com.tr](http://www.taraf.com.tr:80/makale/10487.htm), [web.archive.org (arşiv bağlantısı)](http://web.archive.org/web/20100322191157/http://www.taraf.com.tr:80/makale/10487.htm)
# Yeni bir kapatma davası mı

*Yasemin Çongar 18.03.2010*

<div class="yazi"><p class="MsoNormal" style="MARGIN: 0cm 38.3pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Mehmet Baransu’nun kulağı kesiktir, kaynakları sağlamdır. Dün akşamüstü yine önemli bir “bilgi” ile geldi büroya:<span style="mso-spacerun: yes">  </span></font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><font size="2">“AKP’ye karşı yeni bir kapatma davasının hazır olduğunu işittim. Davayı bu cuma bile açabilirlermiş.”</font></b></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Yargıtay Cumhuriyet Başsavcısı Abdurrahman Yalçınkaya’dan ve onu bu konuda heveslendirmekten birtürlü vazgeçmeyen sivil ve üniformalı bürokratlardan beklenmeyecek şey değildi.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Yine de içimden bir “pes” yükseldi: </font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Toplum düşmanlığının bu kadarına pes... Hukuku, iktidar mücadelesine alet etmenin bu kadarına pes... </font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Sonra Yalçınkaya’nın tam iki yıl önce, 17 Mart 2008’de, AKP aleyhine açtığı kapatma davası geldi aklıma.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><font size="2">İnternetten “kes yapıştır” usulü derlenmiş haber kupürleriyle hazırlanan, siyasi lugatımıza “google davası” olarak geçmeyi hak eden bu fütursuz yargı darbesi girişimi yarım kalmıştı kalmasına... <?xml:namespace prefix = o ns = "urn:schemas-microsoft-com:office:office" /><o:p></o:p></font></b></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><font size="2">Ama hükümet partisi de, böylesi bir iddianameyi ciddiye almayı kendine reva gören Anayasa Mahkemesi’nin kararıyla “laiklik karşıtı eylemlerin odağı” olarak mimlenivermişti.</font></b></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Komikti, hüzünlüydü ama gerçekti.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Baransu’yla, getirdiği “bilgi” üzerine konuşurken, “son dakika” flaşıyla, “Anayasa Paketi kesinleşti” başlığı geçiyordu televizyonların ekranından.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Başbakan Erdoğan, dün gün boyu hukukçu kurmaylarıyla toplanıp 12 maddelik bir anayasa değişikliği paketine son şeklini verdi.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Ve beklendiği gibi, paketteki en önemli maddelerden biri, siyasi parti kapatmanın zorlaştırılması...</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Hükümet, nihayet seçmenin bir partiye gösterdiği güven ve teveccühü yargı darbeleriyle hükümsüz kılmaya çalışan zihniyetin önünü kesecek bir değişiklik için hazır.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">“Şiddete bulaşmadığı sürece bir siyasi partinin kapatılamayacağı” esası hayata geçecek, Anayasa’nın 69. maddesi Venedik Kriterleri’ne uygun hale getirilecek.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Ekranlardaki bu başlık, “AKP’ye karşı yeni kapatma davasının eli kulağında” bilgisi ile birleşince, darbeci cenahın, bir tür “yangından mal kaçırma” operasyonu başlattığı geliyor insanın aklına.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Komik ve hüzünlü bir fikir... Ama gerçek olabilir mi?</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Bu soruyu, muhtemel bir kapatma davasının birinci derecedeki hedeflerine sordum dün.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Bütün günü Başbakan’la birlikte, Anayasa değişikliği paketi üzerinde çalışarak geçiren üst düzey bir hükümet yetkilisi, “Partiniz hakkında yeni bir kapatma davasının çok yakında açılmasını bekliyor musunuz?” dediğimde, şu cevabı verdi:</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><font size="2">“Dört beş aydır böyle bir hazırlık olduğunu herkes gibi biz de duyuyoruz, zaten gazeteler de yazdı. Başsavcı da, malum, ‘onlar hissederler’ diye keramet buyurdu. Şu anda böyle bir şey beklemiyoruz ama Başsavcı, elinde bu yetki varken akşamdan sabaha dava açabilir.”</font></b></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Aynı yetkili, “AKP hakkında bir kapatma davası açılmasının çok yanlış olacağını ilgili çevrelere ilettiklerini” de söyledi; buna karşın, son günlerde, “kapatma yönünde hızlı bir hazırlık duyumu almadıklarını” özellikle vurguladı.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Ama ben, bir kaynaktan “Cuma günü dava açılabilir” bilgisini aldığımızı aktarınca, <b>“Bu işler hep cumaları oluyor zaten, borsayı düşünüyorlar herhalde”</b> demekten de geri durmadı ve ekledi:</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">“Kapatma davası olmaz mı? Oldu, oluyor, olacaktır...”</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Bu hükümet yetkilisinin “Eli kulağında bir davayı duymadık ama duysak da şaşırmayız” anlamına gelen sözlerinden sonra, AKP’nin ileri gelen bir başka ismine aynı “bilgi”yi aktarıp benzer sorular sordum.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Aynen şöyle dedi:</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><font size="2">“Maalesef bu anormallikler Türkiye’de normal hale geliyor. Her an her şey olabilir. Çünkü bazılarında demokrasi mevhumu, izan, vicdan söz konusu değil. Önceki kapatma davasını hatırlamıyor musunuz?”</font></b></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Aynı yetkili, yeni bir kapatma davasının nasıl sonuçlanabileceği ve AKP’nin buna ne tepki vereceği konusunda ise şunları söyledi:</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><font size="2">“Diyelim ki partiyi kapattılar. Eskiden ne olduysa o olur. Yeni bir parti kurulur. Ve devlet adına millet üzerinden değil, millet adına siyaset yaptığımız için de, yine milletin desteğini alırız.”</font></b></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Sonra sözü Başbakan Erdoğan’ın konumuna getirdi:</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><font size="2">“Kapatma davası açmakla ya da parti kapatmakla siyasi bir sonuç alamayacaklarını bilirler. Ama bunların ümidi Tayyip Erdoğan’ı yasaklamak olabilir. Bu yolla partinin oylarını düşürmek isteyebilirler. AK Parti yine de tuz buz olmaz. Tayyip Bey’in itici gücünü, parti her koşulda hisseder. Biz zaten, kendisi yasaklıyken iktidar olduk. Suyu tersine çeviremezsiniz.”</font></b></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Bu konuşmalardan sonra, yazının başına oturdum.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"><i>Taraf</i> yazıişlerinde karar verdiğimiz üzere, Baransu’ya ulaşan istihbaratı şimdilik bir “iddia”, bir “duyum” olarak dikkatinize sunup, bu konudaki ilk tepkileri hükümet kulisinden aktarmak için...</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 20pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">İstihbaratın “yanlış” çıkacağını ve hayırlı cumanın hayırsız bir dava haberi getirmeyeceğini umarak.</font></p>
<p class="MsoNormal" style="MARGIN: 0cm 38.3pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.6pt 170.05pt 198.4pt 226.75pt 255.1pt 283.2pt 311.8pt 340.15pt; mso-layout-grid-align: none"><b><font size="2">ycongar@mac.com</font></b></p>
</div>

Kaynak: [taraf.com.tr](http://www.taraf.com.tr:80/makale/10504.htm), [web.archive.org (arşiv bağlantısı)](http://web.archive.org/web/20100322191247/http://www.taraf.com.tr:80/makale/10504.htm)
# İnsaniyet namına

*Yasemin Çongar 19.03.2010*

<div class="yazi"><p class="MsoNormal" style="MARGIN: 0cm 38.3pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Tan Oral’ın dünkü karikatürü, düz bir çizgiydi aslında... </font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Başbakan’ın o utanç verici cümlesini, bu topraklardaki Ermenilere, doksan beş yıl önce reva görülen zulme bağlayan dümdüz bir çizgi.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><font size="2">2010 yılında, ülkesine sığınmış mazlum, mağdur ve muhtaç insanlara “rehine” gözüyle bakabilen bir zihniyetin, 1915’te, yaşlı, kadın, çocuk demeden Ermenileri kırımdan geçiren İttihatçı zihniyetten bir farkı olmadığını anlatıyordu bence Tan Oral.</font></b></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Bu zihniyetin insanı nereye vardıracağını tek bir soruyla Başbakan’ın yüzüne çarpıyordu âdeta...</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Bilmiyorum, Erdoğan bu karikatürü gördü mü?</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Ve ağzından dökülen “Yüz bin Ermeniyi gönderebiliriz” cümlesini, kalbiyle işitti mi? </font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Başbakan, bu cümledeki tehcir tehdidinin, tekrarlamayı pek sevdiği o Yunus Emre mısraının anti-tezi olduğunu anlamaktan aciz mi hakikaten? </font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><font size="2">“Yaradanı ve yaradılanı” seven bir insanın bunca zalim bir tehditte bulunması mümkün mü?</font></b></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Erdoğan’ın akla, vicdana ve insaniyete sığmayan tehditkâr cümlesinin, siyasi açıdan da vahim bir hata olduğuna şüphe yok.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">En basitinden, Türkiye’de kaçak yaşayan Ermenistanlı işçilerin ve yakınlarının sayısının yüz bin değil, azami yirmi bin olduğunu bilince, Erdoğan sadece şantajcı değil, yalancı durumuna da düşüyor. </font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Ayrıca, bu şantajın Batı’da yarattığı haklı tepkinin, Ankara’nın dünyadaki Ermeni soykırımı tasarılarıyla mücadele için harcadığı onca zaman, para ve enerjinin zaten pek zayıf olan hükmünü bir kalemde sildiğinden emin olabilirsiniz.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Ama doğrusu, Erdoğan’ın politik akıldan yoksun tavrı değil beni burada rahatsız eden... </font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">İşin o kısmını, Dışişleri Bakanı Ahmet Davutoğlu ile Erdoğan’ın sözüyle irkilen diğer olgun ve akıllı hükümet mensupları düşünsün.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><font size="2">Beni, bu ülkede resmî söyleme egemen olan çarpık tarih anlayışının, devlet erbabına politik hatalar yaptırmasından ziyade, onları insaniyetten uzaklaştırması çileden çıkarıyor asıl.</font></b></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Şu “diaspora” meselesi misal.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Başbakan ne diyor?</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Erivan, Ermeni diasporasının etkisinden kurtulmalı, diaspora Ermenilerini kontrol etmeliymiş.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Burada, demokrasi ve tarih adına, ama daha önemlisi “insaniyet namına” bir değil, iki ayıp görüyorum ben.</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Birincisi, siz bir devletin, vicdanı hür insanlara söz geçirmesini, kimin nasıl hissedip neyin politikasını yapacağını dikte ettirmesini, kendi vatandaşı bile olmayan topluluklara cemaat gibi, tebaa gibi, sürü gibi davranmasını, hangi hakla tavsiye ediyorsunuz?</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">İkincisi, bilmiyor musunuz, anlamıyor musunuz, bir an için olsun durup düşünmüyor musunuz ki, “Ermenistan’ın diasporası” sandığınız o insanlar, dünyanın dört yanına Ermenistan’dan yayılmış değiller...</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Onların, Ermenistan’ın değil, Anadolu’nun diasporası olduğu hiç aklınıza gelmiyor mu hakikaten?</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"><b>Bugün Amerika’da, Fransa’da, İsveç’te yaşayan Ermenilerin aslen Elazığlı, Adapazarlı, Trabzonlu, Malatyalı, İstanbullu olduklarını; Ermenistan’dan değil bu memleketten sürüldüklerini ve yüz binlerce soydaşlarının öldüğü o zalim kırımdan kurtulabilmeleri sayesinde, kendilerine dünyanın başka bir ucunda yeni bir hayat kurabildiklerini anlamıyor musunuz?</b><span style="mso-spacerun: yes">  </span></font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Büyük bir kısmı Ermenistan’a bir kez bile gitmemiş olan diaspora Ermenilerinin hemen hepsinin anneannesinin, dedesinin Anadolulu olduğu sizin için yeni bir bilgi mi yoksa?</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Ve Sayın Başbakan, sizin kaçak Ermeni işçilere müsamaha göstermeniz, kanun gereği olmadığına göre, “insaniyet namına” değil miydi? </font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><font size="2">Yoksa siz başından itibaren bu insanları “rehin” olarak, “koz” olarak, onların Türkiye’de kurmaya çalıştıkları derme çatma düzeni “günün birinde işinize yarayacak bir şantaj malzemesi” olarak gördüğünüz için mi, “kaçak” statülerini sürdürmelerine izin verdiniz, hatta bunu teşvik ettiniz?</font></b></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">İnsanların hayatıyla oynamanın “yaradanı ve yaradılanı” sevmekle ne ilgisi var?</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Ve hayatıyla oynadığınız, “gönderirim” dediğiniz insanların, doksan beş yıl önce İttihatçıların bu topraklardan “gönderdiği” Ermenilerin torunları olduğunu, birilerinin ille de yüzünüze haykırması mı gerek?</font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">İttihatçı zulümle aranızdaki bu dümdüz çizgi vicdanınızı sızlatmıyor mu? </font></p>
<p class="MsoNormal" style="MARGIN: 0cm 38.3pt 0pt 0cm; TEXT-INDENT: 18pt; tab-stops: 35.4pt 70.8pt 106.2pt 141.7pt 177.0pt 212.4pt 247.8pt 283.45pt 318.6pt 354.0pt 389.4pt 424.8pt 460.2pt 495.6pt; mso-layout-grid-align: none"><font size="2">Ya Yunus Emre ile aranızdaki bu devasa uçurum?</font></p>
<p class="MsoNormal" style="MARGIN: 0cm 38.3pt 0pt 0cm; tab-stops: 35.4pt 70.8pt 106.2pt 141.6pt 177.0pt 212.4pt 247.8pt 283.2pt 318.6pt 354.0pt 389.4pt 424.8pt 460.2pt 495.6pt; mso-layout-grid-align: none"><b><font size="2">ycongar@mac.com<?xml:namespace prefix = o ns = "urn:schemas-microsoft-com:office:office" /><o:p></o:p></font></b></p>
</div>

Kaynak: [taraf.com.tr](http://taraf.com.tr:80/makale/10523.htm), [web.archive.org (arşiv bağlantısı)](http://web.archive.org/web/20100322191338/http://taraf.com.tr:80/makale/10523.htm)
# Bu romanda güneş birtürlü tutulmuyor

*Yasemin Çongar 20.03.2010*

<div class="yazi"><font size="2">
<p class="MsoNormal" style="MARGIN: 0cm 29.3pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><b><span style="FONT-SIZE: 14pt"><font size="3">EX LIBRIS / DÜNYA BUNLARI OKUYOR<?xml:namespace prefix = o ns = "urn:schemas-microsoft-com:office:office" /><o:p></o:p></font></span></b></p>
<p class="MsoNormal" style="MARGIN: 0cm 29.3pt 0pt 0cm; mso-layout-grid-align: none"><font size="2"><b><span style="FONT-SIZE: 14pt"><font size="3">Yasemin Çongar</font></span></b><span style="mso-tab-count: 6"> </span></font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><o:p><font face="Georgia" size="3"> </font></o:p></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><o:p></o:p><o:p><font size="2">Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. </font></o:p></p></font>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"></font> </p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Hayatın, ellerinizin arasında eriyip giden bir bulut yığınına benzediği, tutunmanın imkânsız, içinden süzülmenin ise giderek daha zor göründüğü puslu ve ağır <b><i>kümülüs</i></b> günlerinin grisi ile çizgilerin keskin, yüzeylerin parlak ve her şeyi bariz ama pek az şeyi şeffaf kılan bir ışığın hükümran olduğu, sizin hayata asılmanıza gerek kalmadan hayatın sizi sıkıca tuttuğu <b><i>güneşli</i></b> günlerin sarısı arasında kesin bir tercih yapamayanlardanım ben. Sarıyı yaşarken, grinin de hemen yanı başımda ve her an mümkün olduğunu hissetmekle başlayan ama orada durmayıp, birini yaşarken mütemadiyen ötekini de hayal etmeye varan, dolayısıyla da insan haletiruhiyesinin iki kutbunu çakıştıran bir alışkanlık bu; eğlenceli bir oyunken marazi bir iptilâya dönüşmüş kötü bir huy.</font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Bazen, güneşli bir kitabın tam ortasındayken, beni okuduklarımdan koparıveren bir bulutluluk özlemine teslim oluşumu da bu kötü huyuma yorarım ben. Kusuru, okuduklarımdan ziyade, okuyuşumda bulurum yani... <b>Aynı şeyi, Ian McEwan’ın güneşle pek haşır neşir ama insanın içini birtürlü ısıtmayan son romanı için de söyleyebilmeyi isterdim. Ama bu kez, romandaki hayata, mâlûm alışkanlığım nedeniyle tam tutunamadığımı değil, bütün keskin çizgilerine ve parlak yüzeylerine rağmen, romandaki hayatın beni tutacak kadar kuvvetli olmadığını düşündüm.</b> </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><o:p><font size="2"> </font></o:p></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"><b><span style="FONT-SIZE: 14pt">Hayatı hafızaya nakşeden sahneler</span></b><span style="FONT-SIZE: 14pt"><o:p></o:p></span></font></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Oysa McEwan sevdiğim bir yazar. Yıllardır her kitabını, piyasaya çıkar çıkmaz mutlaka alıp okuduğum ve cümleleri, paragrafları, sahneleriyle hafızama yer etmiş az sayıdaki romancıdan biri. </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"><b><i>Enduring Love</i></b> (Sonsuz Aşk) romanının başlangıç bölümünde mesela, Joe ile Clarissa’nın uzunca bir ayrılıktan sonra birbirlerine kavuşmalarını kutladıkları pikniğin huzurunu beklenmedik bir ölümle bozan o korkunç balon kazası, sadece berrak gökyüzünün ortasına ansızın bir kan lekesi bırakıvermesiyle değil, griyle sarının, hayatla öteki hayatın içiçeliğini anlatırken, okuru mükemmel bir kreşendoyla tırmandırıp usul bir kadansla yere indirmesiyle de etkilemişti beni... </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Nedense Türkçeye hâlâ çevrilmeyen 1990 tarihli <b><i>The Innocent</i></b> (Masum) romanında, İkinci Dünya Savaşı sonrası Berlin’de telefonları dinlemekle görevlendirilen İngiliz elektronik mühendisi <b>Leonard’ın, hayatında ilk kez sevişirken, erken boşalmaktan korktuğu için, kollarının arasındaki Maria’ya bakmak yerine gözlerini kapatıp, kafasının içinde son derece karmaşık elektrik devreleri kurmaya başlamasını da hiç unutamam. Yirmi yıldır olmadık zamanlarda aklıma düşer bu sahne; herkes sanır ki sebepsiz kıkırdıyorum.</b></font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Keza <b><i>Atonement</i></b> (Kefaret) romanının beyazperdeye büyük başarıyla aktarılmış olması sayesinde, McEwan’ın tutkulu okurlarından çok daha geniş bir çevrenin aklına kazınan Dunkirk Kumsalı’ndaki o meşhur tahliye sahnesi de, bence çağdaş edebiyatın savaşla barışı, hayatla öteki hayatı en sıkı kucakladığı <b><i>yazı</i></b> örneklerinden biridir. </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><o:p><font size="2"> </font></o:p></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"><b><span style="FONT-SIZE: 14pt">Eko-roman ya da bilimsel komedi</span></b><span style="FONT-SIZE: 14pt"><o:p></o:p></span></font></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">McEwan’ın atmosfer yaratma ustalığı, okuru şaşırtma becerisi ve gücünü ironiden alan mizahı, Britanya’da birkaç hafta önce yayımlanan yeni romanı <b><i>Solar</i></b>’da da kendini gösteriyor. Hatta içerdiği “güldürü” dozu bakımından, 1948 doğumlu İngiliz yazarın önceki on romanını geride bırakıyor <b><i>Solar</i></b>; yer yer “komedi” alt başlığını hak edecek kadar dalgacı ve uçucu bir anlatımı var.</font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Üç bölümlü bir roman bu... </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Bölümler, sırasıyla 2000, 2005 ve 2009 yıllarında, Britanya’da, Kuzey Denizi’nde ve Amerika’da geçiyor; anlatının zamanıyla bizim zamanımız büyük ölçüde örtüşüyor. Karakterler, kavramlar, meseleler, söylemler gayet güncel velhasıl. <b>Başkahramanımız, ya da ona “başanti-kahramanımız” demeliyim, ellili yaşlarda, Nobel Ödülü sahibi bir fizikçi...</b> Adı Michael Beard; kitabın başında, otuz yıl önce, ışıkla maddenin ilişkisi üzerine geliştirdiği bir teoriyle Nobel’i almasından sonra giderek bilimden uzaklaşmış, beşinci evliliğini bitirmek üzere, dağınık, bezgin ve obur bir adam olarak çıkıyor karşımıza. </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Zamanla bu özelliklerinin birçoğunu korusa bile, otuz yıllık Beard-Einstein teorisinin, yapay yollardan fotosentez gerçekleştirmekte kullanılabileceği fikrini ısrarla öne süren genç bir araştırmacı sayesinde, kendisini güneş enerjisinden elektrik üretmenin etkin yolları üzerinde çalışırken buluyor. Ve roman, küresel ısınmayla mücadele çabasındaki bilimciler âleminde, sorunun kendisini olmasa bile, çözüm yollarını ve o yollarda yürümeye çalışanları ti’ye alan, bayağı eğlenceli bir gezintiye dönüşüyor. <b>Öyle ki <i>Solar</i>’ı, Kanadalı yazar Margaret Atwood’un son romanı <i>The Year of the Flood</i> (Sel Yılı) misali bir “eko-roman” olarak lanse etme çabasındaki yayıncıların, şakaya gelmez “yeşil” kanlı çevrecileri öfkelendirmesi de pekâlâ mümkün.</b></font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">İçindeki “mizahi” malzemenin, McEwan’ın okurlarını alıştırdığından birkaç ölçek daha fazla olmasına karşın, <b><i>Solar</i></b>, yazarın <b><i>Sonsuz Aşk</i></b> ve <b><i>Saturday</i></b> (Cumartesi) gibi romanlarıyla önemli benzerlikler de taşıyor. Bu benzerliklerin başında, başkarakterin bir “fizikçi” olması ve hayata bir “fizikçi” gibi bakma alışkanlığının, en metafizik meselelerde bile tezahür etmesi geliyor. <b><i>Cumartesi</i></b>’nin kahramanı, tabağındaki balığa bile sinir sistemini düşünmeden bakamayan bir beyin cerrahıydı. <b><i>Sonsuz Aşk</i></b>’ta hayatla ölüm arasında matematik işlemler yaparak ilerleyen bir matematikçiyle başbaşaydık. Onları hatırlayınca, <b>McEwan’ın <i>Solar</i>’da da, karakter yaratmak için yine “monomani”ye bel bağlamasının, bir kez daha hayatla ve insanlarla sadece tek tip fikirler üzerinden ilişki kurabilen yarı-otistik bir tiplemeyi merkeze yerleştirmesinin bir yazarlık zaafı olup olmadığını, bu tercihin bir tür edebî monomaniye işaret edip etmediğini düşünüyorsunuz ister istemez.</b></font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><o:p><font size="2"> </font></o:p></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"><b><span style="FONT-SIZE: 14pt">Tek kutuplu bir evrende...</span></b><span style="FONT-SIZE: 14pt"><o:p></o:p></span></font></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"><b><i>Solar</i></b>, sadece güneş enerjisinden daha fazla yararlanarak buzulların erimesini durdurmanın yöntemini arayan bilimcilerin kendilerini düşürdükleri komik durumlarla sınırlı bir roman değil ama. Dünyanın küresel ısınmayla yaklaşan sonu, bireysel olarak da yaşlanmanın, hayatın sonuna doğru ilerlemenin bir analojisi olarak yerleşiyor anlatının içine. Yemeye, içmeye, sevişmeye doymayan; şehvete ve öfkesine teslim olmuş; kıskanç, kibirli ve obsesif Michael Beard’ün, anlık tatminler uğruna sadece bedenini değil, aslında aklını da hor kullanmasına tanık olurken, bir yandan da, insanların yerkürenin kaynaklarını nasıl çarçur ettiğini düşünüyorsunuz ister istemez.</font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2">Bu aşikâr koşutluk, <b><i>Solar</i></b>’da beni rahatsız eden tek oyun değil. McEwan, diğer romanlarında yer yer büyük başarıyla uyguladığı travmatik etkiyi <b><i>Solar</i></b>’da da deniyor ama tam kuramıyor bence. </font></p>
<p class="MsoNormal" style="MARGIN: 0cm 28.15pt 0pt 0cm; TEXT-INDENT: 18pt; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"><b>“Güneşli” bir metnin keskin çizgilerine, parlak ama birtürlü şeffaflaşmayan yüzeylerine mahkûm kalıyor okur. Burada <i>kümülüs</i> halleriyle bir gel-git, griyle sarının yer yer çakışması yok.</b> Klişeleşmiş birkaç vurgu dışında hayatla ölümün iç içeliğini ima eden incelikli bir anlatım ya da tekinsiz bir akış yok. Tek kutuplu bir evren kuruyor <b><i>Solar</i></b>; kapağındaki gibi güneşe teslim oluyor, arkasındaki karanlığa bakamıyorsunuz birtürlü. Kamaştığıyla kalıyor gözleriniz.</font></p>
<p class="MsoNormal" style="MARGIN: 0cm 29.3pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.6pt 170.05pt 198.4pt 226.75pt 255.1pt 283.2pt 311.8pt 340.15pt; mso-layout-grid-align: none"><b style="mso-bidi-font-weight: normal"><font size="2">ycongar@mac.com<o:p></o:p></font></b></p>
<p class="MsoNormal" style="MARGIN: 0cm 28.15pt 0pt 0cm; mso-pagination: none; tab-stops: 28.3pt 56.65pt 85.0pt 113.35pt 141.7pt 170.05pt 198.4pt 226.75pt 255.1pt 283.45pt 311.8pt 340.15pt; mso-layout-grid-align: none"><font size="2"></font> </p>
</div>

Kaynak: [taraf.com.tr](http://www.taraf.com.tr:80/makale/10545.htm), [web.archive.org (arşiv bağlantısı)](http://web.archive.org/web/20100323094919/http://www.taraf.com.tr:80/makale/10545.htm)
# Hukuk yoluyla demokrasi için

*Yasemin Çongar 23.03.2010*

<div class="yazi"><p>Biz bugüne kadar kendi anayasamızı hiç yapmadık.</p>
<p>Türkiye Cumhuriyeti vatandaşı olmanın “nimetlerinden” biri de bu sanırım; bizi demokratik ülkelerin halklarının çoğundan ayıran bir özellik.</p>
<p>Çok partili düzene geçildikten sonra, tam teşekküllü iki darbe yaşadık ve artık iki mi, üç mü, dört mü kimin nasıl saydığına göre değişen bir dizi irili ufaklı askerî müdahale, muhtıra, post-modern darbe ve darbe denemesine tanık olduk.</p>
<p><b><br/>Elli yıl önceki 27 Mayıs ve otuz yıl önceki 12 Eylül darbeleri ise aslında hiç bitmedi.</b></p>
<p>Zira kimileri, “getirdiği özgürlükler” nedeniyle göklere çıkarsa da, bu özgürlükleri hayata geçirebilecek demokratik kurumsal yapılanmayı imkânsız kılması itibarıyla “sürekli darbe” düzeninin başlangıcı saymamız gereken 1961 Anayasası, toplum adına tepeden inme bir kurallar bütünü getirmekle kalmadı, o kuralların uygulanmasını denetlemekle görevli yargı sistemi ile toplumun ilişkisini de büyük ölçüde kopardı.</p>
<p>“Beş kişinin aklının ve elinin ürünü” olan 1982 Anayasası ile, bu kopukluk tescillendi, kalıcılaştı, kemikleşti.</p>
<p><b><br/>2010 Türkiye’sinde yaşayan bizler, 1960, 1971, 1980 müdahalelerinin “anayasal” kıldığı askerî vesayetin ve bu vesayeti içselleştirip kurumsallaştıran yüksek yargının sultasında, “sürekli darbe” ortamında soluk alıp veriyoruz.</b></p>
<p>AKP hükümetinin dün açıklanan 23+3 maddelik Anayasa değişikliği teklifi, işte bu ortama indirilmeye çalışılan “sivil” bir darbedir; demokratikleşme yönünde bence ürkek ve yetersiz ama yine de önemli ve desteklenmeyi hak eden bir adımdır.</p>
<p>Esasen, hükümetin Meclis’e ve gerekirse referanduma götürmeyi kararlaştırdığı paket, “hukuk yoluyla darbe” düzenine son verme adımı sayılabilir. </p>
<p><b><br/>Paketteki birçok maddenin Avrupa Konseyi’nin anayasal konulardaki danışma organı olan Venedik Komisyonu’nun önerileriyle örtüşmesinin mantığı da burada belirginleşiyor. Zira, Venedik Komisyonu’nun tam adı, “Hukuk Yoluyla Demokrasi Komisyonu”dur ve bu kurulun bugüne dek Türkiye hakkında yaptığı eleştiri ve önerilerin kapsamı da bu ada uygundur.</b></p>
<p>AKP’nin gündeme getirdiği pakette, askerî mahkemelerin askerî disiplin suçlarına bakan organlar olmakla sınırlandırılmaması; Yargıtay ve Danıştay’a dokunulmaması; Yüksek Askerî Şûra’nın sadece ihraç kararlarının yargı denetimine açılması ve diğer icra hükümlerinin dokunulmazlığının korunması gibi çok temel eksiklikler var.</p>
<p>Bu eksiklikler, gündemdeki değişiklikten sonra bile, askerî vesayeti sürdüren ve Yüksek Yargı’nın o vesayetin taşıyıcısı, uygulayıcısı, garantörü gibi davranmasının önüne set çekmeyen bir hukuki çerçevenin devam edeceği anlamına geliyor.</p>
<p><b><br/>Bu eksiklikler, toplumsal katılım kanallarının açık tutulması yoluyla ve parlamento eliyle, baştan sona yeni bir anayasa yapılmasının, bu ülkede demokratikleşmenin baş koşulu olmaya devam edeceğini hatırlatıyor.</b></p>
<p>Her şeye rağmen, AKP hükümetinin, Venedik Komisyonu’nun görüşlerini, Avrupa Birliği Komisyonu’nun Türkiye’ye ilişkin İlerleme Raporları’ndaki eleştiri ve beklentileri hesaba katarak, demokratik ülkelerdeki uygulamayla büyük ölçüde uyumlu bir değişiklik paketi hazırlamış olması, bence küçümsenmemeli...</p>
<p>Değişikliklerin geneline baktığımızda, seçmen iradesine saygının ön planda olduğunu söyleyebiliriz.</p>
<p><b><br/>Esasen, 1982 Anayasası’na indirilmesi planlanan bu “23 darbe” benim, sizin, hepimizin oylarının değerini arttıran, bizlerin seçtiği ve yine bizlerin sandıkta devirebileceği vekillerin yaptırım ve karar kuvvetini pekiştiren bir nitelik taşıyor.</b></p>
<p>Siyasi partilerin kapatılmasının zorlaştırılması bu açıdan çok önemli ama Meclis’in bu konuda tek yetkili kılınmaması nedeniyle de yetersiz bir değişiklik...</p>
<p>Ayrıca yeni pakette, Hâkimler ve Savcılar Yüksek Kurulu’nun “tanrısal” dokunulmazlığı nihayet kalkıyor; yapısı daha demokratik, çoğulcu ve temsili bir hal alırken, kararlarına etkin itiraz yolu açılıyor. Buna karşın, bu kurula Meclis’in de üye seçmesi yönündeki plandan geri adım atılması, hükümetin “ürkekliğinin” bir başka göstergesi. </p>
<p>Yine de, <b>Anayasa Mahkemesi’nin yapısında öngörülen değişiklikle birleştiğinde, HSYK ile ilgili yeni düzenlemenin Yüksek Yargı’daki kast sistemini bitirmese bile, zayıflatacağını öngörebiliriz.</b></p>
<p>Son olarak, yeni değişikliğin “özel hayatın gizliliği” konusunda getirdiği ilave güvenceleri, “çocuk hakları”nı yeni bir hak kategorisi olarak Anayasa’ya dahil etmesini; memurlara toplu sözleşme hakkı getirmesini; bilgi edinme ve kamu denetçisine (ombudsman) başvurma hakkını da yine ilk kez anayasal bir hak olarak tarif etmesini ziyadesiyle önemli buluyorum.</p>
<p>AKP’nin hazırladığı paket, yetersiz ve gecikmiş de olsa, hepimizin değerinin daha fazla bilineceği, iradesinin daha etkin ve haklarının daha geniş olacağı bir hukuk düzeni öngörüyor bence. </p>
<p><b><br/>Pakete muhalefet edenlerse, vatandaşın değerine, iradesine, haklarına da muhalifler aslında. “Hukuk yoluyla darbe” düzeninin devamını istiyorlar.</b></p></div>

Kaynak: [taraf.com.tr](http://www.taraf.com.tr:80/makale/10575.htm), [web.archive.org (arşiv bağlantısı)](http://web.archive.org/web/20100326141547/http://www.taraf.com.tr:80/makale/10575.htm)
# Evrenselleşmek, toplumsallaşmak

*Yasemin Çongar 24.03.2010*

<div class="yazi"><p>Aynı pankartı sağdan tutana beraat, soldan tutana altı yıl üç ay hapis cezası veren mahkemelerin ülkesinde yaşıyoruz biz.</p>
<p>Çünkü “ceza hukukunda yorum olmaz” ilkesini bir kalemde çiğneyen hâkimlerimiz var...</p>
<p>Ve bu ilkenin çiğnenmesinden pek rahatsızlık duymayan bir Hâkimler ve Savcılar Yüksek Kurulu’muz.</p>
<p><b><br/>Türkiye’de yüksek yargının aldığı kararlar, Avrupa İnsan Hakları Mahkemesi’nin önüne gittiği zaman, bunların yüzde 90’dan fazlası geri dönüyor. </b></p>
<p><b><br/>Çünkü yüksek hâkimlerimizin azımsanmayacak bir bölümü, Avrupa İnsan Hakları Sözleşmesi’yle uyumlu bir hukuk pratiğini yürütmekten âciz...</b></p>
<p>Mahkeme sürecini beklemeksizin ve açıkça yargıyı etkilemeye çalışarak, hakkında ağır hapis cezası istenen “terör” sanığı ordu komutanına, “suçsuzdur, arkasındayız” diye sahip çıkan bir Genelkurmay Başkanı var bu ülkenin.</p>
<p>Ve bile bile anayasal suç işleyen bu Genelkurmay Başkanı hakkında, Anayasa’nın 138, TCK’nın 288. maddelerini ihlalden suç duyurusunda bulunma sorumluluğunu yerine getirmeyen savcılarımız var...</p>
<p><b><br/>Çünkü apolet, Anayasa’dan önce geliyor bu ülkenin çoğu savcı ve hâkiminin nezdinde... </b></p>
<p><b><br/>Üniformadan korkusu öyle derin, üniformaya sadakati öyle sağlam olan bir yargımız var.</b></p>
<p>Hâkimler ve Savcılar Yüksek Kurulu’nun sicilindeki Şemdinli lekesi bunun kanıtı...</p>
<p>Kolay değil, bir önceki Genelkurmay Başkanı’nın Şemdinli’de kitapçı bombalayan astsubaya “iyi çocuktur” diye sahip çıkması karşısında sessiz kalırken, o Genelkurmay Başkanı hakkında iddianame hazırlayan Van Cumhuriyet Savcısı’nı meslekten ihraç edebilmiş bir kurul bu.</p>
<p>Ve şimdi 12 Eylül’ün “hukuk yoluyla darbe” düzenini kalıcılaştırmaya yarayan anayasasında birkaç gedik daha açılacak diye bayağı paniklemiş durumdalar.</p>
<p>Bu ülkenin yüksek yargı organlarının, yavaş yavaş demokratik ülkelerdekine benzemeye başlayacak olmasından rahatsızlar.</p>
<p>Anayasa Mahkemesi’nin yapısı, Hâkimler ve Savcılar Yüksek Kurulu’nun bileşimi, siyasi partilerin kapatılmasına ilişkin mevzuat, askerî yargının sınırları gibi alanlarda Türkiye’nin Avrupalılaşmayı denemesi yüksek hâkim ve savcılarımızın canını sıkıyor.</p>
<p><b><br/>AKP hükümetinin 23+3 maddelik anayasa değişikliği teklifinin, Avrupa Konseyi’nin anayasal konulardaki danışma organı olan Venedik Komisyonu’nun görüşleriyle uyumlu olduğunun farkındalar ve bu teklifin bu toplumun oylarıyla kabul edilmesinden ürküyorlar.</b></p>
<p><b><br/>Ürktükleri değişimin özünde, hukukun toplumsallaşması ve evrenselleşmesi var.</b></p>
<p>Hükümetin önerdiği evet yetersiz, evet ürkek ama yine de önemli ve genel olarak olumlu değişiklik paketi, sivil iradeyi, siyasi temsili, hesap verebilirliği ve şeffaflığı güçlendiren maddeler içeriyor.</p>
<p>Yüksek yargıdaki kast sisteminin belini kırmayı deneyen, daha çoğulcu, daha demokratik bir yargı denetiminin mekanizmalarını kurmanın ilk adımını atan öneriler bunlar.</p>
<p>Ve kast sisteminin mensupları, bu önerileri karalamak için toplantı üstüne toplantı yapıyorlar iki gündür; Hâkimler ve Savcılar Yüksek Kurulu, Yargıtay ve Danıştay başkanları değişime karşı bayrak açıyor.</p>
<p>Şaşıracak bir şey yok.</p>
<p>Aynı pankartı sağdan tutana beraat, soldan tutana altı yıl üç ay hapis cezası veren mahkemelerin ülkesinde yaşıyoruz biz.</p>
<p>Genelkurmay Başkanı’nın açıkça suç işlemesine ses çıkarmayan savcıların diyarı burası...</p>
<p><b><br/>Genelkurmay Başkanı hakkında iddianame yazan savcıları meslekten ihraç eden bir üst tabakanın, yargı kastının en tepesinde oturduğu bir memleket.</b></p>
<p><b><br/>Ve ne yazık ki, AKP’nin anayasa değişikliği paketini hak ettiği gibi ele alıp tartışacak, bu paketteki eksiklikleri, ürkeklikleri gereğince sorgulayacak muhalefet partilerinden yoksunuz biz.</b></p>
<p>Ama artık geri dönüş yok.</p>
<p>AKP, bu son anayasa paketiyle, ülke gündeminin dümenini bir anda yeniden demokratikleşmeye doğru kırdı.</p>
<p>Referandumu göze alarak, dolayısıyla siyasi açıdan riske girmek pahasına “oyun”u değiştirdi.</p>
<p><b><br/>Artık 2011 seçimlerine giden yolda, siyasi mücadelenin ekseninde, hukukun toplumsallaşması ve evrenselleşmesi; yargının halktan kopukluğunun giderilmesi ve “sürekli darbe” ortamını mümkün kılan anayasal çerçevede gedik açılması var.</b></p>
<p>Bu, aslında Avrupa’nın demokratik normları ve Türkiye toplumunun beklentileri ile askerî vesayetin taşıyıcısı olan yüksek yargının alışkanlıkları arasındaki uçurumu ön plana çıkaran bir mücadeledir.</p>
<p><b><br/>AKP eğer süreci, değişim karşıtlarının “uzlaşma” çağrıları yerine, evrensel normları ve toplumun beklentilerini ön plana koyarak yönetirse, bu mücadeleyi kazanabilir.</b></p>
<p>O zaman, Genelkurmay Başkanı’nın suç işlediğinde cezasını da göreceği, suça karşı görevini yapan savcıların meslekten ihraç edilmeyeceği, hâkimlerin bir pankartı sağından tutanla solundan tutana farklı muamele yapmayacağı bir ülke olmaya doğru ilerleriz.</p>
<p>Kazanan Türkiye olur.</p></div>

Kaynak: [taraf.com.tr](http://www.taraf.com.tr:80/makale/10588.htm), [web.archive.org (arşiv bağlantısı)](http://web.archive.org/web/20100327073359/http://www.taraf.com.tr:80/makale/10588.htm)
# Referandumda ‘evet’ çünkü vesayete ‘hayır’...

*Yasemin Çongar 26.03.2010*

<div class="yazi"><p>Anayasa Mahkemesi Raportörü Osman Can’ın dün bizim gazetede yer alan açıklamaları, askerî vesayetten de “demokrat” görünmekten de vazgeçmek istemeyen şizofren güruhun “ama... ama... ama...”larla yarattığı toz dumanı tek üfleyişte dağıtan kuvvetli bir nefesti âdeta.</p>
<p>Aynı zamanda, Demokrat Yargı Derneği Eşbaşkanı olan Can’ın konuşmalarını, yazılarını düzenli takip edenler, onun sivil-demokratik bir anayasa istediğini, kısmî bir değişiklikle yetinme yanlısı olmadığını ve AKP’nin hâlihazırdaki değişiklik paketindeki somut eksikleri mutlaka gördüğünü biliyorlardır sanırım. Buna karşın arkadaşımız Melih Altınok, “Öngörülen reformlar yeterli mi” diye sorduğunda, Can’ın verdiği cevap, gündemdeki meselenin siyasi özünü billurlaştıran bir netlik taşıyordu.</p>
<p>Özetle şöyle dedi Can:</p>
<p>“Biz reformları yetersiz olarak değerlendirmiyoruz. Sonuçta bir darbe sistemi içerisinde, demokratik iradenin etkin olmadığı bir siyasal sistemde yaşıyoruz. Anayasası darbe anayasası, yasaları darbe yasaları olan bir sistem. Özlediğimiz değişim öyle bir anda olacak bir şey değil. Bir ideal peşinde koşturmak hapishane koşullarına takılıp kalmak anlamına gelebilir. <b>Darbe koşullarının yapısal koşullarını kaldırmaya yönelik atılan her adımı, demokratikleşmeye dair her girişimi önemsemek, beslemek ve desteklemek zorundayız. Türkiye’de çok ciddi anlamda bir adım atma ortamı oluşmuştur ve bu adımın ciddi bir şekilde değerlendirilmesi gerekiyor. Bu hayati bir görev, çünkü Türkiye’de yargı yok. </b>(...) Temel hak ve özgürlüklerin hayata geçirilmesini sağlayacak olan yapısal unsurlardır. Ve bunların başında yargı geliyor. Ama bugünkü yapı, özellikle yargının darbe ideolojisi savunuculuğu yapması üzerine kurulu. Yargının temel hak ve özgürlüklerle, demokrasiyle hiçbir ilgisi yok. Şimdi, ilk defa darbe mantığının, darbe siyasetinin ve darbe hukukunun yapısal unsurlarına dokunuluyor. Zaten gürültü de bu yüzden çıkıyor.”</p>
<p><b><br/>Bu sözler, referanduma gitme ihtimali yüksek görünen anayasa değişikliği paketi karşısındaki “demokrat” tavrın tarifini yapmakla kalmıyor, toplumun ekseriyetinin pakete neden “evet” diyeceğini de anlatıyor bence.</b></p>
<p>Ortadaki “gürültü”, CHP lideriyle ağız birliği eden yüksek yargının üç gündür hop oturup hop kalkması ve kimi gazetelerin manşetlerinden yayılan “toz duman”, gerçekten de ilk kez hak ve özgürlüklerin genişletilmesi ile sınırlı kalmayan, o hak ve özgürlüklerin uygulanmasının güvencesi olacak yeni bir yapının oluşturulmasına da niyet eden bir anayasa değişikliği teklifi ile karşı karşıya kalmamızın sonucu. Gürültü ve toz duman var, çünkü benim “sürekli darbe” dediğim süreci mümkün kılan, askerî vesayeti ayakta tutan yapı ilk kez çatırdıyor. Gündemdeki değişiklik paketinin kabulü, o yapıya ilk kazmayı vurmakla eşanlamlı olacak. </p>
<p><b><br/>Ve şuna samimiyetle inanıyorum ki, Türkiye’de seçmenin çok büyük bir bölümü, o yapının yıkılmasına, AKP yöneticilerinden bile daha istekli, daha hazır. Bunun için de, muhtemel referandumda “evet” oyları AKP seçmeninin oylarının çok üstünde olacak gibi geliyor bana.</b></p>
<p>1960’ın, 1971’in, 1980’in acılarını yaşamış olmak değil sadece, darbe anayasalarının bizi hapsettiği cendereye artık sığmayan toplumsal hayal ve beklentilerin galebe çalması da, muhtemel referandumun sonucunu belirleyecek zira. “Sürekli darbe”ye, askerî vesayete “ama”sız “hayır” diyenlerin, son tahlilde, gerekirse, her zaman oy verdikleri siyasi partilerin yönetimiyle ters düşmek pahasına, vicdanlarındaki sese uyacaklarını tahmin ediyorum. </p>
<p>Darbe hukukunu içten içe destekleyen, kendi varlıklarını askerî vesayetin devamına borçlu gören “siyaset düşmanı” siyasetçileri bir yana bırakalım. Onlar, yargının mevcut sisteminde yapılacak bir değişikliğe her halükârda karşı çıkacaklardır nasıl olsa. <b>Ama askerî vesayetin zulmünü, ayrımcılığını, “ikinci sınıf vatandaş” muamelesini yıllardır yaşayıp da, şimdi salt “AKP karşıtlığı” adına ve “siyasi rekabet” hesabıyla, darbe hukukunun yapısal unsurlarına dokunulmasına karşı çıkacak olan partiler, örgütler ve liderler siyasi intiharı göze alırlar bence. 2007’de e-muhtıra zorbalığına ve 367 haksızlığına direnmedikleri için siyasetten silinip giden sözde “demokratlara” benzer sonları. Gözlemim ve inancım bu.</b></p>
<p>Başbakan Yardımcısı Bülent Arınç’ın dün <i>NTV</i>’de Murat Akgün’e yaptığı açıklamaları da bu nedenle “gerçekçi” buldum ben. </p>
<p>Arınç, referanduma gidilmesi halinde CHP seçmeninin yüzde 40’tan, MHP seçmeninin ise yüzde 50’den fazlasının anayasa değişikliğine “evet” oyu vereceğini söyledi. Üstelik, sadece kişisel bir gözlem ve inanca dayanmıyordu Arınç’ın açıklaması. Nitekim “Elimizde ona yakın anket var. Hepsi de halk tabanında bu tekliflere sıcak bakan müthiş bir potansiyel olduğunu gösteriyor” dedi ve ekledi: <b>“Siyasetçiye ilkeli olmak yakışır. ‘Hayır’ diyeceklerse çıksınlar Anadolu’ya ‘hayır deyin’ desinler. Göreceklerdir ki sözlerine hiç itibar edilmeyecek.”</b></p>
<p>Arınç’a katılıyorum. Askerî vesayetin, iktidara gelse bile “muktedir” olmamaya mahkûm ettiği Anadolu’nun, bu anayasa değişikliğine “hayır” demeyecek kadar çıkarının farkında, geleceğine sahip ve sağduyusu yerinde olduğuna inanıyorum.</p></div>

Kaynak: [taraf.com.tr](http://taraf.com.tr:80/makale/10616.htm), [web.archive.org (arşiv bağlantısı)](http://web.archive.org/web/20100329204225/http://taraf.com.tr:80/makale/10616.htm)
# Dijital devrim ve yazarın kudreti

*Yasemin Çongar 27.03.2010*

<div class="yazi"><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <br/></p>
<p>Narenciye canavarıydım ben. Çocukluğumun romanlarından belli... Dişlerimin arasındaki serin sulu meyveyi emerken, kucağımdaki kitabı da posasını çıkarırcasına okurdum. <i>Gulliver</i>’dan <i>Tom Sawyer</i>’a bütün kahramanlarım, <i>Define Adası</i>’ndan <i>Arzın Merkezine Seyahat</i>’a istisnasız bütün maceralarım, hâlâ portakal kokar. Ayaklarımı, kızgın radyatör dilimlerinin arasına sokardım okurken. Yediğim meyvenin kabukları radyatörün üzerinde kururdu. Hatırladıklarım değil sadece, o ilk kitaplarımın sarı lekeli sayfaları da aynı şeyi anlatıyor şimdi; çocukluğum uzun bir kış mevsimiymiş benim, öyle diyorlar. <i>Veba</i>’nın Dr. Rieux’sü ile <i>Küçük Kadınlar</i>’ın Jo’su yakın tanıklarıydı o uzun mevsimin; <i>İnce Memed</i> de, <i>Devlet</i> <i>Ana</i> da, <i>David Copperfield</i> de; hepsi portakal kokuyor. <b>Daha sonraki, daha kısa, daha hızlı mevsimlerime eşlik eden kitapların kokularıysa farklı. Kâh kahve, kâh konyak lekeli onlar; benimle yatağa girdikleri, benimle uçağa bindikleri belli; sayfalarına sigara değmiş, deniz değmiş, şehir değmiş, anlaşılıyor.</b> Birçoğunun ön sayfasına, seyyahlığımı tescil etmelerini istercesine, Kavaklıdere, Langwitz, Embankment, Ayaspaşa, Kuzguncuk, Arnavutköy, Georgetown, Alexandria diye bilumum mahallemin adını yazmışım. Birçoğunda, altını çizmeye değer cümleler bulmuşum. Bazısında, metnin kenarındaki boşluklara, hiç yazılmamış bir romanın cümlelerini karalamışım. Bazısında, kitabın benden önceki sahibinin aldığı notları, yazarın anlattıklarından daha büyük bir ilgiyle okumuşum. <b>Hermann Hesse ile Thomas Mann’ın mektuplaşması mesela... Yıllar önce, bir sahaftan aldığım kitap, iki dev yazarın, aralarındaki büyük rekabete rağmen birbirlerine hissettirebildikleri saygı ve hayranlık kadar, sayfalarına mürekkepli kalemle “Knulp, c’est moi” yazıp Hesse’nin göçebe karakteriyle özdeşliğini ilan eden eski okuruna ilişkin hayallerimle de yer etmiş içimde. </b></p>
<p><b>Nostalji yeter, şimdi haberler</b></p>
<p>Bu uzun ve kişisel girizgâhtan sonra, sıra haberlerde... Yukarıdaki iç yolculuğunu, biraz da bu haberlerin bende uyandırdığı heyecanı doğru anlatabilmek için yaptım aslında. Olur ya, siz de benim gibi basılı kâğıtla ilişkisi, kağıttaki kelimelerden, o kelimelerin mana ve mesajından ibaret olmayan; kitapları birer hayvan, birer çocuk, birer sevgili gibi okşamaktan da, onları hoyratça lekeleyip eskitmekten de haz duyan; kitapların metinleri kadar metinlerinden bağımsız hikâyelerinden de etkilenen bir okursanız, kitaplarla ilişkinizi gözden geçirmenizin vaktidir. <b>Basılı kâğıtla vedalaşma günümüz yaklaşıyor zira. Bundan 29 yıl önce dünyaya gelen “elektronik kitap” istisna değil, kural olma yolunda artık.</b></p>
<p>Bu hafta, Amazon Kindle, Sony Reader, Barnes and Noble Nook gibi özellikle Amerika ve Japonya’da çok popüler olan dokunmatik ekranlı elektronik kitap okuyucularına Apple’ın ürettiği yeni iPad’in de katılmasıyla, dijital yayıncılık âlemi büyük bir sıçramaya hazırlanıyor. <b>Gutenberg Projesi müjdeyi verdi; 1971’de ilk elektronik kitap arşivini kuran ve halen dünyadaki en büyük bedava elektronik kitap kataloğu olma özelliği taşıyan Gutenberg, elindeki otuz bin eseri, iPad sahipleriyle ücretsiz paylaşmaya hazır; yani klasikler birkaç dokunuşta ekranımızda olacak...</b></p>
<p>Bir başka haber, dergicilik dünyasından. Ünlü yayıncı Condé Nast gidişata ayak uydurdu. İlk olarak kısaca GQ diye bildiğimiz <i>Gentlemen’s Quarterly</i> dergisi, nisanda iPad uyumlu bir dijital tablet olarak çıkacak karşımıza. Ardından, <i>Vanity Fair</i> temmuzda elektronikleşecek; <i>Glamour</i> ve en önemlisi <i>New Yorker</i> dergileri de, yaz sonundan itibaren ekrandan okunabilecek artık. Condé Nast şimdilik, bu dergilerin “matbaa” versiyonlarından tümden vazgeçmeyecek ama bence yakındır. Nitekim <i>GQ</i>’nun iPhone’a uyarlanmış versiyonu Amerika’da aralık ayında yedi bin adet satarak siftah yapmışken, ocakta satışını 15 bine çıkarmış.</p>
<p>Dijital yayıncılığın şahlanışına yazarlar da kayıtsız kalamıyor nitekim. <b>Çok satan gerilim romanlarının yazarı David Baldacci, Amerika ve Britanya’da 20 nisanda piyasaya çıkacak olan yeni romanı <i>Deliver Us From Evil</i> (Bizi kötülüklerden arındır) için “enriched e-book” (zenginleştirilmiş elektronik kitap) dediği bir biçimde karar kıldığını açıkladı geçenlerde. </b>Adı nükleer bombayı çağrıştırsa da, “dostane” bir kitap olacakmış bu; yazarın kitabın son haline dahil etmediği pasajlardan kitap hakkında uzun bir konuşma kaydına, Baldacci’yi yazarken gösteren videolardan kitap için çektiği fotoğraflara kadar birçok sürpriz olacakmış romanın tabletinde. </p>
<p>Benzer bir haber, hukuk dramlarının büyük ustası sayılan, kitapları 1989’dan bu yana toplam 250 milyon adet satan John Grisham’dan geldi. Bugüne dek “E-kitap mı, asla!” kampanyasının başını çeken yazar, 23 romanının da elektronik olarak piyasa sürülmesine nihayet izin verdi.</p>
<p>Haberleri kesiyorum ama son bir not: Uluslararası Dijital Yayıncılık Forumu’nun rakamlarına göre, Amerika’da 2009’un son çeyreğinde e-kitap satışlarından elde edilen gelir 56 milyon dolara ulaştı; bu rakam, bir yıl önce aynı dönemde 17 milyon doların biraz altındaydı. Paranın yönü, “elektronik” vesselam.</p>
<p><b>Herkes yayıncı, herkes yazar</b></p>
<p>Bundan 671 yıl önce Mainz’da ilk matbaayı kuran Gutenberg, dünyayı değiştirecek bir devrim başlattığını bilmiyordu sanırım. Ama bugün, bu uzun sakallı, çatık kaşlı onbeşinci yüzyıl beyefendisinin adını kullanan Proje, öncülüğünü yaptığı “elektronik” devrimin sadece yayın piyasasını değil, kitap okuma ve yazma deneyimini de kökten değiştireceğini biliyor. <b>Peki bu devrim, edebiyat kültürünü, zevkini, yazarla okur arasındaki o görünmez ama çok kuvvetli ilişkiyi de değiştirecek mi? </b>Devrimin sınırlarını bence en iyi çizenlerden biri Jason Epstein. <i>New York Review of Books</i>’un son sayısında mealen şöyle yazdı:</p>
<p><b><br/>“Dijitizasyon, herkesin kendisini bir yayıncı olarak tanıtabileceği ve herkesin yazar olduğunu iddia edebileceği bir dünyayı mümkün kılıyor. Bu dünyada okurla kitap arasındaki geleneksel filtrelerin hepsi yok olup gidecek ve sadece o asıl, o nihai filtrenin hükmü sürecek. Bu filtre, insanın okunamaz olanı okuyamamasıdır. Keats’in bülbülüyle Mary teyzenin haikularının aynı elektronik uzayı paylaştığı bu sanal piyasada, neyin kalıcı olacağını sadece ve sadece yazarın yazdıklarını okutabilme kudreti belirleyecektir.”</b></p>
<p>Epstein’ın bu satırlarını, onun da yerden-tavana kitap kaplı odaları seven, sayfalarına dokunup notlar düşebildiği, lekeler bırakabildiği ciltlerden vazgeçmekte zorlanan bir “okur” olduğunu bilerek okuyun bence. Kâğıda, mürekkebe bunca tutkunken “dijitizasyon” denen telaffuzu bile zor o süreçten de heyecan duyabilen bir adamın, yeni devrimin kuracağı elektronik düzende, başta yayıncının marifeti olmak üzere, okurla yazar arasındaki bütün engellerin ortadan kalkacağını hatırlatması, benim gibi sizi de rahatlatabilir o zaman. Yazının kudretinin tek hükümran olacağı cesur yeni dünyaya “merhaba” derken, Epstein’ın, benim gibi eski kafalılar için yarattığı makineye de şükran duyabilirsiniz tabii. <b>Adı, Espresso Book Machine... Otomatik kahve makinesine benzer bir kitap makinesi yani. Elinizdeki elektronik tableti alıp, kısa süre içinde, o tabletteki kitabın basılmış, ciltlenmiş halini geri veriyor. Size ise artık meşrebinize göre, bir portakal, bir kahve ya da bir kadeh şarap bulmak kalıyor.</b></p></div>

Kaynak: [taraf.com.tr](http://www.taraf.com.tr:80/makale/10644.htm), [web.archive.org (arşiv bağlantısı)](http://web.archive.org/web/20100331133435/http://www.taraf.com.tr:80/makale/10644.htm)
# Korkutan benzerlik

*Yasemin Çongar 30.03.2010*

<div class="yazi"><p>On yedi yaşındaydı.</p>
<p>Trabzon’dan İstanbul’a gelmiş ve tek başına yol bulmaktan bile aciz olduğu bu büyük şehirde, planlı bir cinayet işlemişti. </p>
<p>Agos Gazetesi’nin önünde Hrant Dink’i sırtından vurmuştu.</p>
<p>Yakalanınca, basındaki beyanlarına kızdığı için Dink’i öldürmeye karar verdiğini söylemişti.</p>
<p>Basında, katilin milliyetçilik duygularıyla ve işsizliğin öfkesiyle hareket eden bir “yalnız kurt” olduğuna inanmamızı isteyenler vardı.</p>
<p>İşin ilginci, bu “yalnız kurt” tezini savunanlar, daha önce Hrant Dink’i manşetlerinden hedef göstermiş olanlardı.</p>
<p>Derken, katilin “ağabeyleri” yakalandı.</p>
<p>Cinayetin azmettiricisi, planlayıcısı onlardı.</p>
<p>Ve Hrant Dink cinayetinin “geliyorum” dediğinin kanıtları ortaya çıkmaya başladı.</p>
<p>Sadece, Dink’in kendisini ürkek bir “güvercin gibi” hissetmesine neden olan tehditlerle sınırlı değildi bu kanıtlar...</p>
<p><b>Dönemin Trabzon Jandarma Alay Komutanı  Albay Ali Öz dahil sekiz yetkilinin suikast planından haberdar olduğu anlaşıldı.</b></p>
<p><b>Dönemin Trabzon Emniyet Müdürü Ramazan Akyürek dahil, Ankara, İstanbul ve Trabzon’daki yetkililerin, cinayeti azmettiren “ağabeyler”den haberdar oldukları netleşti. </b></p>
<p><b>Cinayet planını en az on bir aydır bilen ve hiçbir şey yapmamış olan yetkililer vardı.</b></p>
<p>Hrant Dink’in öldürülmesinin üzerinden tam üç yıl iki ay on bir gün geçti. </p>
<p>Katil ve azmettiricileri henüz ceza almadı.</p>
<p>Cinayet planına ilişkin bilgileri gerektiği gibi değerlendirmeyen, görevini ihmal ederek, Dink’in ölümünü hazırlayan yetkililerin çok azı  yargı önüne çıktı, bir bölümüyse hiç hesap vermedi.</p>
<p>Dün bir telefon geldi.</p>
<p>Beni bir anda o talihsiz, o karanlık, o kanlı güne, 19 Ocak 2007’ye taşıyan bir telefon... </p>
<p>Arayan, Diyarbakır Barosu eski Başkanı, Avukat Sezgin Tanrıkulu’ydu.</p>
<p>Bir gencin hikâyesini anlattı bana.</p>
<p>On dokuz yaşındaydı.</p>
<p>On gün  önce, Ankara’dan Adana’ya, oradan Diyarbakır’a gelmişti.</p>
<p><b>Tek başına yol bile bulmaktan aciz olduğu bu şehirde, planlı bir cinayet işlemeyi aklına koymuştu.</b></p>
<p><b>Ofis semtine gidecek, Ankara’dayken internet üzerinden konuşup cinayeti birlikte işlemek için anlaştıkları arkadaşlarıyla buluşacak ve Büyükşehir Belediye Başkanı Osman Baydemir’i öldürecekti.</b></p>
<p>“Baydemir’i basından takip ettiğim haberler neticesinde, kendisine kin duyarak öldürmeyi planladım” diyordu.</p>
<p>Olmadı.</p>
<p>Ankaralı gencin, Ofis semtinde beklediği “arkadaşları” buluşmaya gelmedi.</p>
<p>Genç, kendi ifadesiyle, yaptığının “aptallık olduğunu” anladı, cinayetten vazgeçti ve karakola gidip kendini ihbar etti.</p>
<p><b>Diyarbakır Terörle Mücadele Şube Müdürlüğü 22 Mart 2010 günü, bu genci, “3713 sayılı kanun çerçevesinde suç işlemek maksadı ile suç işlemeye zemin hazırlamak ve kendi kendisini ihbar etmek” suçlarından sorguladı.</b></p>
<p>Olayın ayrıntılarını, 19 yaşındaki E.K.Ş’nin Diyarbakır Emniyeti’ndeki ifade tutanağından alıntılarla, bugünkü sürmanşetimizde ve politika sayfalarımızda okuyacaksınız.</p>
<p>Avukat Sezgin Tanrıkulu telefonda bu olayı bana anlatırken, “Çok tedirginiz,”  diyordu.</p>
<p>Haklıydı.</p>
<p><b>Tanrıkulu, söz konusu olaydan ve ifade tutanağından tamamen tesadüf eseri haberdar olmuş, dostu ve avukatı olarak hemen Osman Baydemir’i uyarmış ve kendisinin de konudan bihaber olduğunu hayretle görmüştü.</b></p>
<p>“Osman Bey’e, bu ihbar ve sorgulama konusunda hiç bilgi verilmemiş” dedi Tanrıkulu, “bu olaydan sonra defalarca karşılaştığı Diyarbakır Valisi ve Emniyet Müdürü kulağına eğilerek olsun bir şey söylememişler.”</p>
<p>E.K.Ş’nin ifade tutanağını okuduktan sonra, Tanrıkulu’yu tekrar aradım.</p>
<p>E.K.Ş. ve “arkadaşları,” Ogün Samast ve “ağabeyleri”ni düşürmüştü  aklıma.</p>
<p>Bunu Tanrıkulu’ya söylemedim ama o bana şöyle dedi:</p>
<p>“Hrant Dink Davası’nı çok yakından takip ettiğim için biliyorum. Aradaki benzerlikler beni ürkütüyor. Bu şüphelinin serbest bırakılmış olması, bağlantılarının araştırılmamasından rahatsızız.” </p>
<p><b>İnanması güçtü ama E.K.Ş’nin başkaca bir sorgu sual olmadan Emniyet’ten salıverildiğini anlatıyordu Tanrıkulu.</b></p>
<p><b>İnanması güçtü ama Ergenekon sanığı  İbrahim Şahin’in suikast listesinde adı geçen Osman Baydemir’e bu olay hakkında hiçbir uyarı yapılmamıştı; Terörle Mücadele yetkilileri kendisini bilgilendirme gereği duymamışlardı.</b></p>
<p>Sezgin Tanrıkulu endişelenmekte haklı, şüphelenmekte haklı, öfkelenmekte haklı.</p>
<p>“Geliyorum” diyen Hrant Dink cinayetini engelleyebilecekken gereğini yapmayanlar geliyor insanın aklına.</p>
<p>Osman Baydemir’e yönelik bir cinayet planı da, böylesi bir ihbarla duyulduktan sonra, tıpkı Hrant Dink olayındaki gibi örtbas edilmek istenmiş olabilir mi?</p>
<p><b>Diyarbakır’da da, tıpkı Trabzon’daki gibi ihmalci jandarma ve polisler mi var?</b></p>
<p><b>Hrant Dink’in öldürülmesini engelleyebilecekken engellememiş olan devlet birimleri, şimdi de Osman Baydemir’in hayatı konusunda benzer bir atalet, benzer bir ihmal, benzer bir suç birliği içinde olabilirler mi?</b></p>
<p>Osman Baydemir’e  “geçmiş olsun” diyor ve İçişleri Bakanı Beşir Atalay’ın bu soruları cevapsız bırakmamasını diliyorum.</p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/makale/10674.htm), [web.archive.org (arşiv bağlantısı)](http://web.archive.org/web/20100404073602/http://www.taraf.com.tr:80/makale/10674.htm)
# Üçüncü yol ‘yol’ değil

*Yasemin Çongar 01.04.2010*

<div class="yazi"><p>Dünya solunun iyi bildiği, çok eski bir tartışmadır bu... Maksimalist taleplerle, ideal arayışıyla, giderek ütopyacı bir ideolojiyle hareket eden “sol” ile ivedi talepler, güncel iyileştirmeler ve gerçekçi bir yaklaşım üzerinden mücadele veren “sol” arasındaki ayrımdan beslenir. </p>
<p><b><br/>Türkiye’de sadece 1980 öncesi sol hareketler için değil, benim gibi 12 Eylül’de çocuk sayılacak yaşta olup da, askerî rejim yıllarında siyasileşen 12 Eylül sonrası “solcularının” da, saflarını seçerken, ne yapacaklarına karar verirken belirleyici olmuştu bu ayrım.</b> Lenin’in 1905’te Odessa’daki Potemkin Zırhlısı ayaklanmasından hemen önce kaleme aldığı <i>Demokratik Devrimde Sosyal Demokrasinin İki Taktiği</i> kitapçığı, esasen bu ayrımı anlatır. 1980 sonrası solunun iç tartışmalarında, gerek bu kitapçığa gerekse Lenin’in Ekim Devrimi’nden üç yıl sonra yazdığı <i>Sol Komünizm: Bir Çocukluk Hastalığı</i> kitabına, ekseriya ezbere dayanan ve hiçbir yaratıcı yorumla beslenmeyen sayısız atıf yapılmış; günlük mücadele ile “maksimalist hareket” arasındaki ayrımda, ilk seçenekten yana olan benim gibiler, genellikle bölük pörçük Lenin alıntılarıyla haklılıklarını anlatmaya çalışmışlardır. Tabii, bizlerin karşısına da Hollandalı sosyalist şair Herman Gorter’in 1920 tarihli <i>Yoldaş Lenin’e Açık Mektup</i> başlıklı broşürü, “maksimalist” akranlarımızın ezberlerinde kaldığı haliyle çıkarılmış ve “ideolojik” temelde karşılıklı iknaya imkân vermeyen bu kuru tartışma, “pratik” bazda ortak hareketi zorlaştırmış, hak kazanımlarını geciktirmiştir.</p>
<p><b><br/>Nostaljiye teslim olup o günlerin tartışmasını uzun uzun anlatacak değilim. Ama bilmeyenler ya da hatırlamayanlar için, 12 Eylül sonrası sol hareketleri birbirinden ayıran temel çizginin “demokrasi mücadelesi” olduğunu söyleyebilirim.</b> Benim “maksimalist” dediğim kanat, demokrasiyi “burjuva” yaftasıyla küçümser, demokratik kazanımlar için uğraşmayı, örneğin öğrencilerin dernek kurma hakkının hayata geçirilmesini ya da güncel siyasi aktörlerle askerî rejimi geriletecek, sivilleşmeye hizmet edecek bir işbirliği yapılmasını “zaman kaybı” sayardı. Parlamentoyu, seçimleri ciddiye almaz; sendikaların, işçilerin güncel koşullarının iyileştirilmesine hizmet etmesi yerine “sosyalist bir geleceği” kurmaya odaklanmasını savunurdu bu arkadaşlar. <b>Devrim peşindeyken, demokratikleşmeyle oyalanmayı abes bulurlar; illegal siyasi mücadeleyi esas alır, o günün koşullarında bile meşru zeminde verilmesi mümkün olan haklar mücadelesini küçümserlerdi. Bu “maksimalist” arkadaşları “demokrasi mücadelesi öncelikli olmalı” fikrine ikna edemezdik ve ben, birçok tartışmadan, karşı gruptakilerin, bizden daha radikal, daha toptancı, daha ideal bir değişim peşinde görünürken, aslında hiçbir şeyin değişmemesine hizmet ettikleri duygusuyla ayrılırdım.</b></p>
<p>Devrim Sevimay’ın <i>Milliyet</i>’te “Üçüncü Bir Yol da Var” başlığıyla yayımladığı, Osman Kavala, Sibel İnceoğlu, Turgut Tarhanlı ve Nimet Tanrıkulu gibi dört değerli ismin görüşlerine yer verdiği konuşmayı okurken, aklıma işte o günler geldi. Konuşmacıların argümanlarını anlamaya ve haklı taraflarını görmeye samimiyetle çalıştım ama kusura bakmasınlar, sonuçta o konuşmadan bende kalan duygu, “üçüncü yol, yol değil” duygusu oldu. Belki kendilerini yeterince ifade edemediler, belki benim kavrayışım yetersiz...</p>
<p><b><br/>Öyle ya da böyle, nihayetinde, “Çok daha kapsamlı bir değişim istiyoruz” gibi benim de yüzde yüz paylaştığım bir noktadan yola çıkar gibi görünürken aslında “İyisi mi hiç değişim olmasın” noktasında, yerlerinde sayıyorlar bence.</b> Gizlemeye pek de gerek duymadıkları AKP alerjileri, onları CHP ile aynı “hayırcı” cephede buluşturuyor. Bugünün koşullarında sivil ve demokratik bir anayasayı hayata geçirmek mümkün olmadığına ve AKP’nin değişiklik paketinde ciddi eksikler, ürkeklikler bulunduğuna göre, “iyisi mi hiçbir şey yapmayalım” ya da “iyisi mi bu kısmi ve eksik değişikliği bile engellemek isteyenlerle saf tutalım”a geliyor iş... <b>Benim, 1980’lerin ikinci yarısında, “Hedef sosyalizm, burjuva demokrasisiyle oyalanmayalım” ya da “Biz devrim istiyoruz, üniversiteden atılmalara karşı eyleme katılmayız” ya da “Yeraltı mücadelesi esastır, illegal yayınlar varken, bayide satılacak dergi çıkarmak da neyin nesi” diyen “solcu” arkadaşlarıma benziyorlar hakikaten.</b></p>
<p>Sizden ricam; Sevimay’ın o söyleşisini okuyun. Sonra da, ikisi de “tam teşekküllü” bir demokratik anayasa isteyen, bu kısmi değişiklikle yetinme yanlısı olmayan iki anayasa hukukçusu, Ergun Özbudun (bugün) ve Osman Can (26 Mart 2010) ile Melih Altınok’un <i>Taraf</i> için yaptığı konuşmalara bakın. Kimin değişimi kolaylaştırıcı, kimin değişimin önünde engel olduğunu düşünün. Sonra “üçüncü yol”u tartışmaya devam edelim...</p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/makale/10702.htm), [web.archive.org (arşiv bağlantısı)](http://web.archive.org/web/20100404073655/http://www.taraf.com.tr:80/makale/10702.htm)
# Kitap korkusu

*Yasemin Çongar 02.04.2010*

<div class="yazi"><p>Rab, kırık kalplileri iyileştirir, yaralarını sarar” der <b><i>Kitab-ı Mukaddes</i></b>, “yıldızların sayısını belirler, her birini adıyla çağırır.” Eski Ahit’teki bu bölümden esinlenen bir çocuk romanını karıştırıyorum şimdi: <b><i>Number the Stars</i></b> (Yıldızları Saymak).</p>
<p>Yıl 1943. Nazi işgali altındaki Kopenhag’dayız. Annemarie Johansen on yaşında bir kız çocuğu. Bir akşamüstü, en yakın arkadaşı Ellen Rosen’la okuldan eve dönerken, kalpleri göğüslerinden fırlayacakmışçasına çarparak koşuyorlar sokakta. Hızla köşeyi döndüklerinde, iki Alman askeri kesiyor yollarını... <b>Annemarie, ablası Lise’nin üç yıl önce Nazi işgaline karşı mücadele eden Danimarkalı direnişçilerin bir toplantısını basan Alman askerlerince öldürüldüğünü bilmiyor o sırada. Ailesi, korkmasın diye gerçeği ondan gizlemiş... </b>Yine de korkuyor. Bu korku zaman içinde, gerçeğin bilgisiyle de pekişiyor üstelik; Naziler, Kopenhag’ı Yahudilerden “temizlemeye” başladıklarında, Annemarie, arkadaşı Ellen’ın da bir Yahudi, dolayısıyla da “hedef” olduğunu anlıyor. İki çocuğun ilişkisi, Ellen’ın, öldürülen Lise’nin kimliğiyle Johansen ailesine katılması ve Nazilerden kurtulmak için Danimarka’dan İsveç’e kaçma çabasıyla giderek güçleniyor, zulme karşı ortak bir direnişe dönüşüyor.</p>
<p><b><br/>Amerikan ilkokullarında dört ve beşinci sınıflarda okutulan bir roman bu. 1990’da ABD’nin en büyük çocuk edebiyatı ödülü olan Newberry Madalyası’nı kazanmış.</b> Yazar Lois Lowry, sonsözünde, romanı Alman işgali altındaki Danimarka’da büyüyen arkadaşı Analise Platt’ın yaşadığı gerçek olaylardan esinlenerek kurguladığını anlatıyor. Amacı, bugünün çocuklarına, dünün çocuklarının yaşadığı ırkçı zulmü anlatarak, ortak iyiliğe olan inançlarını ve mazlumlarla dayanışma duygusunu güçlendirmek...</p>
<p>Lowry’nin romanı, dünkü <i>Vatan</i>’da “Tarsus Amerikan Koleji’ni karıştırdı” başlıklı kısa bir haberin konusuydu. Bense olayı, tesadüfen, Washington’daki bir arkadaşımın gönderdiği mesajdan öğrendim... PEN Amerikan Merkezi ayağa kalkmış, Uluslararası Yazarlar Örgütü PEN’i devreye sokmuştu. <b>Amerikan Okul Kütüphaneleri Birliği’nin dergisi <i>School Library Journal,</i> “Lowry’nin <i>Yıldızları Saymak</i> romanı Türkiye ile Amerika arasında siyasi fırtına çıkardı” başlıklı geniş bir habere yer vermişti.</b></p>
<p>İnanılacak gibi değildi ama Tarsus Amerikan Koleji’ne bağlı İlköğretim Okulu’nu arayıp öğrendik ki, haber doğru. Milli Eğitim Bakanlığı’na bağlı müfettişler geçen hafta okula gidip sekizinci sınıfın dersine girmişler. Öğretmen Brenda Murphy Suffield’ın ifadesine göre, sadece bir paragrafını okuduktan sonra <b><i>Yıldızları Saymak </i></b>romanını yasaklamışlar. </p>
<p>Okulun <i>Taraf</i>’a açıklamasında, <b><i>“Anne Frank’ın Hatıra Defteri</i></b>’ni anımsatan <b><i>Yıldızları Saymak</i></b> romanı 13-14 yaş grubundaki öğrenciye hümanist duygular aşılamaktadır. Bununla birlikte, Milli Eğitim Bakanlığı Müfettişleri, kitapta işlenen konunun bu yaş grubuna uygun olmadığı gerekçesiyle derste kullanılmaması tavsiyesinde bulunmuşlardır” deniyor. Müfettişlerin talimatı gereği kitabı okutmayı durduran okul yöneticileri, bir toplatma ya da yakma kararı olmadığına sevinmemizi istercesine “Ama kitap kütüphanede mevcut” diye de eklemişler.</p>
<p><b><br/>Durumu, romanın yazarı Lowry’ye ileten öğretmen Suffield ise, “Bir Amerikalı olarak şaşkınlığa uğradım. Yasağı protesto ediyorum. Bence bu kitabın ders müfredatından çıkarılması sansürcülüğün en kötü biçimi” diyor.</b> Uluslararası PEN’in program direktörü Sarah Wyatt da tepkili: “TCK 301, Ermeni soykırımını anlatan kitaplara dava açmakta kullanılıyor ama Nazi soykırımı konusunda bildiğimiz kadarıyla böyle bir madde yok.” Arkadaşlarımız dün, yasakçı müfettişlerin bağlı olduğu Mersin İl Milli Eğitim Müdürlüğü’nü de aradılar; yanıt: “Yarın resmî açıklama yapacağız.” </p>
<p>Mersin’den gelecek açıklamayı biz bekleriz ama Milli Eğitim Bakanı Nimet Çubukçu beklememeli bence. Bir zahmet, <b><i>Yıldızları Saymak</i></b> kitabını alıp bakmalı. Irkçılığın vahşetini iki küçük kız çocuğunun gözünden anlatarak eşitlik ve kardeşlik mesajı veren, dünyanın dört yanında çocuklara okutulan bir romanın, bu memleketin çocuklarına nasıl bir zarar verebileceğini düşünmeli. Sonra da, aklıevvel müfettişlerine sormalı: <b>Çocuklara ırkçılığın kötü bir şey olduğunu öğreten bir romanla ne alıp veremediğiniz var? Yahudilere yapılan zulmün anlatılması mı rahatsız ediyor sizi? Yoksa tarihten mi korkuyorsunuz?</b></p>
<p>Ve Çubukçu, Loris Lowry’nin şu sözlerini de bir kenara not edebilir belki: <b>“Bu yasaklama kararı beni, daha önce ziyaret ettiğim güzel memleketiniz adına hüzünlendirdi. Efes harabelerinde, tarihin en büyük kütüphanelerinden birinin kalıntılarına huşu içinde bakmıştım. Modern Türkiye’de edebiyatın ve edebiyat özgürlüğünün eski çağlardaki gibi yüceltilmemesi ne büyük bir trajedi.”</b> Lowry’yi dün akşam Boston’daki evinde bulup konuştum. “Kitabım siyasi ya da dinî bir kimlik taşımıyor, sadece Holokost’un insani yanıyla ilgili” diyordu şaşkınlık içinde. Sansürün nedeni anti-Semitizm mi diye merak ediyor ve tepki gösteren öğretmenlerin başına bir şey gelmemesini diliyordu.</p>
<p>Çubukçu’nun gönlü, çocuklara yıldızları saymayı öğreten bir yazara erişebilecek kadar geniş mi bilmiyorum. Umarım öyledir. Ve umarım, Lowry’den özür dilemenin bir yolunu bulabilir. </p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/makale/10718.htm), [web.archive.org (arşiv bağlantısı)](http://web.archive.org/web/20100405192122/http://www.taraf.com.tr:80/makale/10718.htm)
# Kanlı asır ve bir kadının bütün erkekleri

*Yasemin Çongar 03.04.2010*

<div class="yazi">* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.   <br/><br/>*** <br/><br/>İçinde yaşarken kısa, sakin, huzurlu fasılalarla bölünse bile, bugünden geriye baktığınızda, soluksuz bir kavgaya benzer tarih... <br/><br/>Savaşlar, kesintisizmiş gibi görünür uzaktan; asla mola vermez zulüm, sadece biçim ve yer değiştirir; kuşaklar kendilerinden sonra gelen kuşaklara, kapanmamış hesapları bırakırlar miras niyetine; ve mücadele, sarılmamış bir yara ya da söylenmemiş bir çift söz üzerinden sürüp gider. <b><br/><br/>Tarih kitapları, mücadelenin merkezinde yer alanların maceralarını anlatır daha ziyade. Kavganın kıyısında duranların, içinden geçenlerin ya da tam ortasındayken bile kalabalıkta kaybolup gidenlerin hikâyesi ise edebiyata emanettir.</b> <br/><br/>Julia Navarro da, bir yandan “tarih” yapılırken, yaşanmış sıradan hayatları anlatıyor son romanında. “Olağanüstü olaylar karşısında, olağanüstü tepkiler veren sıradan insanlar...” diye tarif ediyor birer anti-kahraman olan karakterlerini. <br/><br/>Roman, İspanya’da 12 martta piyasaya çıktı ve tam metni, internet kullanıcılarına sadece birkaç tuşluk bir mesafede duruyor şimdi. Adı, aynı zamanda bir yakarış... İnsan ve tarihle, sıradan hayatlar ve olağanüstü olaylarla ilgili bütünlükçü bir bakışı haber veren basit ama içten içe kanayan bir soru: <b><i>Dime Quien Soy</i></b> (Söyle Kimim Ben).   <b><br/><br/><br/>Ellisinden sonra edebiyat</b> <br/><br/>1953 doğumlu Julia Navarro, İspanya’nın en ünlü gazetecilerinden biri. Yakın zamana dek, haber, röportaj ve yazılarının yanı sıra, ülkesinin Franco rejiminden demokrasiye geçiş mücadelesini anlatan <b><i>Nosotros, la trancision</i></b> (Biz: Geçiş Dönemi) ve İspanyol iç politikasının iki güncel kutbunu, eski başbakanlar sosyalist Felipe Gonzales ile Falanjist kökenli muhafazakâr Jose Maria Aznar üzerinden inceleyen <b><i>Entre Felipe y Aznar</i></b> (Felipe ile Aznar Arasında) kitaplarıyla da tanınıyordu. Ama Navarro elli yaşına basınca ne olduysa oldu; ünlü gazeteci-yazar, yedi yıldır çok başarılı bir romancı aynı zamanda. <br/><br/>2004’te yayımlanan <b><i>La Hermandad de la Sabana Santa</i></b> (Kutsal Kefen Kardeşliği), bir ucu Urfa’ya, eski adıyla Edessa’ya uzanan dinsel bir esrarın iki bin yıllık gerilimli hikâyesini güncel bir dille anlatıyordu ve bu ilk roman, Navarro’ya, ülkesinde yarım milyon okur getirmekle kalmadı, hızla yirmi dile çevrilerek uluslararası bir edebiyat kariyerini de başlatmış oldu. Türkçesi Bülent Levi’nin çevirisi ve <b><i>Kutsal Kefen</i></b> adıyla Doğan Kitap’tan çıkan bu romanı, akıllarda <br/><br/>“Bir adamı öldüreceğim, Tanrı beni bağışlasın...” alt başlığıyla yer eden <b><i>La Biblia de Barro</i></b> (Kilden İncil) ya da yine Doğan’dan, bu kez A. Cengiz Büker çevirisiyle yayımlanan Türkçesinin adıyla <b><i>Tabletteki Sır</i></b> izledi. <b><br/><br/>Navarro’yu dünya çapında dört milyon okura eriştiren üçüncü romanı ise <i>La Sangre de los Inocentes</i> (Masumların Kanı) adını taşıyor ve İspanyolca baskısının kapağında bir Haliç manzarası olan, ancak henüz Türkçeye çevrilmeyen bu roman, Doğu ile Batı arasındaki dokunuş ve dokunamayışları anlatırken, yazarının deyişiyle “Brüksel’den Roma’ya, İstanbul’dan Kudüs’e, oralarda ve buralarda” gezinip duruyor.</b> <br/><br/>Ben ilk üç romanını es geçtiğim Navarro’nun, yazısıyla değil ama edebiyatçılığıyla, <b><i>Dime Quien Soy</i></b> sayesinde tanıştım ve bu kitabı bütün bir gece boyu, ağırkanlı yazıcımın aheste tıkırtıları eşliğinde, azalan mürekkep sayesinde giderek soluklaşan her bir sayfanın çıkması için sabırsızlanarak okuduktan sonra, bu taze ama olgun yazarın önceki romanlarını elime almak için de fazla bekleyemedim. <b><br/><br/>Taze, çünkü ellisinden sonra edebiyata yönelen bir yazarın heyecanıyla, hatta belki acemilikleriyle yazıyor Navarro. Olgun, çünkü otuz küsur yıllık bir gazetecinin birikimiyle, rahatlığıyla da yazıyor aynı zamanda.</b> <br/><br/>Zaten kendisi de, “Bu romanları yirmili, otuzlu yaşlarda yazmayı beceremezdim” diyerek, içinde bir tutam tevazu bir tutam gurur olan bir cümleyle açıklıyor geç siftahının gerekçesini ve muzipçe ekliyor; “Tabii, bugün romanlarımla elde ettiğim başarıya, 25 yaşında ulaşsaydım, büsbütün aptallaşırdım.” <br/><br/>Navarro, “oldum” diyen bir yazar değil. Mesleki rönesansını bile, bir dönüşümden ziyade, sağlıklı bir şizofreni gibi tarif ediyor: <b>“Romanlar yazan bir gazeteciyim ben. Bir gazeteci, okurun anlayacağı dille yazmak zorundadır. Romanlarımın bu kadar çok satmasında, herkesin anlayacağı dolaysız bir dil kullanmamın da payı vardır belki.”</b>   <b><br/><br/><br/>Zulmün ehveni olmaz</b> <b><i><br/><br/>Dime Quien Soy</i></b>’un gazetecilikle tek bağlantısı dili değil. Roman, genç gazeteci Guillermo Albi’nin, büyük büyükannesi Amelia Navarro’nun İspanya’da İkinci Cumhuriyet yıllarından Berlin Duvarı’nın yıkılışına uzanan hayat hikâyesini yazma çabasını anlatıyor. Guillermo, İspanyol İç Savaşı sırasında, âşık olduğu bir Fransız için kocasını ve oğlunu terk eden Amelia’nın sırlarını bir bir ortaya çıkarırken, sıradan bir kadının olağanüstü maceralarının içinden, yirminci yüzyıl Avrupa’sının acılarla yazılmış, kesintisiz bir kavgayı andıran tarihini de yeniden öğreniyor bir bakıma. <b><br/><br/>Romanın her bölümü, başka bir adamın adını taşıyor. Çünkü hayat gibi, bireyin de çoğulluğunun farkında Navarro. Her birimiz, hayatımıza giren, zamanla gözlerimizi okumayı, suskunluğumuzla konuşmayı öğrenen ve nadiren de olsa, herkesin biz sandığı o sert kabuğu aralayıp, içinde saklanan o incecik derili, tüysüz ve pembemsi canlıya hafifçe dokunabilen başkalarından müteşekkiliz aslında. Her birimiz biraz da onlarız.</b> Navarro da, Amelia’yı anlatırken, sırasıyla onun hayatına giren, ona dokunan beş erkeği anlatıyor. Beş ayrı erkekle şekilleniyor bir kadın; beş ayrı ilişki, bir hayat yapıyor. “Kimim ben” sorusunun cevabı kalabalık velhasıl. <br/><br/>Tabii, sıradan bir hayatın çoğulluğu, iç içe geçtiği diğer sıradan hayatlar kadar, içinden geçtiği olağanüstü dönemin renklerine de bürünüyor ister istemez ve öyle bir çağda yaşıyor ki Amelia, her yerde herkes mütemadiyen kanıyor; hâkim renk, hep kırmızı. <b><br/><br/>Amelia’nın ya da Amelia’nın erkeklerinin hikâyesi, Navarro’nun kaleminde, vahşetin binbir maskesi altında aslında hep aynı zâlim çehrenin gizlendiğini de hatırlatıyor okura. İster Hitler’in, ister Franco’nun, ister Stalin’in liderliğinde olsun; isterse iki ayrı cephesi birbiriyle savaşsın, totalitarizmin her türlü çoğulluğa düşman bir tekillik, teklik, ayniyet ve mutlakıyet sunduğunu; zulmün ehveninin olmadığını, olamayacağını da anlatıyor roman.</b> <b> </b> <br/><b><br/><br/>En çok en yanlış adamı sevdi</b> <br/><br/>Amelia’nın, kocasını ve oğlunu terk edip komünist harekete katılmasına neden olan Fransız’ın adı Pierre Comte. Sevdiğine sadece kendisinden bir şeyler vermeye değil, kendisini kendisinden vazgeçecek kadar vermeye hazır, romantik bir kadın Amelia; en azından başlangıçta öyle. Solculukla pek ilgisi olmayan Madridli bir burjuva ailesinden geliyor ama İç Savaş’ta gördükleri, ateşli bir antifaşiste dönüştürüyor onu. Ve sanıyor ki, Pierre sadece büyük aşkı değil, aynı zamanda fikirdaşı, dava arkadaşı, can yoldaşı. <b><br/><br/>Oysa kocaman bir yalan Pierre; Amelia’nın masum sadakatiyle oyalanırken, aklı gizli hayatının gizli görevlerinde olan bir Sovyet casusu. Ve Amelia, zaman içinde, tıpkı komünizmin insanı özgürleştirmediğini anladığı gibi, Pierre’in de aslını görüyor, bu adamın gerçeğinin, âşık olduğu hayalle, sadakat gösterdiği fikirle örtüşmediğini kavrıyor.</b> <br/><br/>Biraz da, ileride tanışıp birlikte olduğu ve romanın bir bölümüne adını veren Amerikalı gazeteci Albert James’in dürüstlüğü sayesinde, perdesi kalkmış gözlerle bakabiliyor Pierre’e... Bir şey değişmiyor, tabii. Nicemiz gibi, Amelia da, “en yanlış adamı en çok seviyor” ve bunun böyle olduğunu da gayet iyi biliyor. <br/><br/>Sadece tarihin değil, aşkın haksızlıklarını da ustalıkla anlatıyor Navarro. Buna rağmen, romanın şehvet dozu biraz zayıf. Sevişmek bir edimden ziyade, bir ima olarak kalıyor Amelia’nın hikâyesinde, tenler hep biraz soğuk kalıyor. Hiç olmazsa, bunun nedeni konusunda samimi Navarr <b>“Erotik bir sahneyi yazmak tam bir sanattır ve doğrusu bunu nasıl yapabileceğimi ben henüz bilmiyorum.”</b> <b><br/><br/>ycongar@mac.com</b></div>

Kaynak: [taraf.com.tr](http://www.taraf.com.tr:80/makale/10748.htm), [web.archive.org (arşiv bağlantısı)](http://web.archive.org/web/20100406192826/http://www.taraf.com.tr:80/makale/10748.htm)
# Kuban ve Üskül

*Yasemin Çongar 06.04.2010*

<div class="yazi"><p>Fazla söze gerek yok. Tek başına “Oktay Kuban olayı” bile, Türkiye’de yargı reformunun ne kadar elzem olduğunu anlatıyor. Şu üç kararın gerekçeleri, yargıdaki keyfiliğin bazı hâkimlerin şahsında nasıl cisimleşebildiğini göstermeye yetiyor. </p>
<p>Balyoz Darbe Planı soruşturmasında, İstanbul Nöbetçi 10. Ağır Ceza Mahkemesi tarafından 26 şubatta verilen kararda, aralarında Emekli Orgeneral Çetin Doğan’ın da bulunduğu zanlıların tutuklanma gerekçesi şöyle anlatılmıştı:</p>
<p><b><br/>“Türkiye Cumhuriyeti yürütme organını cebren iskat veya vazife görmekten cebren men etmeye teşebbüs etmek suçunun vasıf ve mahiyeti, soruşturma evrakı içinde bulunan CD’ler hakkında aldırılan bilirkişi raporu, atılı suçun işlendiği hususunda kuvvetli suç şüphesinin varlığını gösteren olguların bulunması, isnat edilen suçun CMK 100. maddede yazılan suçlardan olması göz önüne alınarak CMK’nın 100. ve devamı maddeleri gereği tutuklanmalarına...”</b></p>
<p>Tutuklananların bu karara avukatları aracılığıyla yaptıkları itirazlar birkaç kez reddedildi. Ta ki “herkesi bırakacağı” kendisini tanıyanlarca önceden basında duyurulan Oktay Kuban, 12. Ağır Ceza Mahkemesi Üye Hâkimi olarak tahliye talebini inceleyinceye kadar... Kuban, kendisinden bekleneni 1 nisanda yaptı ve 19 Balyoz zanlısını serbest bırakma gerekçeleri arasında şunları da saydı:</p>
<p><b><br/>“Kuvvetli suç şüphesi olgusunun bulunmaması; tutuksuz yargılamanın yargının amacına engel oluşturmaması; yüklenen suçların hukuki vasfının değişmesi ihtimali...”</b></p>
<p>Kısacası, 10. Ağır Ceza Mahkemesi’nin 26 şubatta “kuvvetli suç şüphesi var” dediği konuda, 12. Ağır Ceza Üye Hâkimi Kuban 1 nisanda “kuvvetli suç şüphesi yok” diyor; dahası, suçun niteliğinin değişebileceğine hükmediyor ve CMK 100’den tutuksuz yargılanılabileceği yönünde tasarruf kullanıyordu. Kuban’ın “adil” bir karar verdiğini varsayarsak, 26 şubatla 1 nisan arasında, şüpheliler hakkındaki iddianın ve bulguların değişmiş olması gerekirdi. Acaba öyle miydi? Öyle olmadığı üç gün sonra anlaşıldı; 4 nisanda, bu kez 12. Ağır Ceza Mahkemesi heyet olarak ve oybirliğiyle, Kuban’ın serbest bıraktığı 19 şüphelinin yeniden tutuklanmasına karar verdi. </p>
<p><b><br/>Gerekçede, “kesinleşen tutuklama kararlarından sonra tutuklama şartlarında şüpheliler lehine yeni olgu ve değişiklikler bulunmaması” ve “kuvvetli suç şüphesinin varlığını gösteren olguların bulunması ve devam etmesi” keyfiyeti kayda geçirildi; Kuban, “mevcut somut olgularla çelişen ve soyut gerekçeye dayanan kararı” nedeniyle, Anayasa’nın eşitlik ilkesine aykırı davranmak ve takdirini keyfi kullanmakla suçlandı.</b></p>
<p>İlk ve ikinci tutuklama kararıyla, Kuban imzalı tahliye kararı arasındaki çelişki açık... Adalet Bakanlığı, bu çelişkiyi incelemeli. “Kuvvetli suç şüphesi” konusunda birbirine taban tabana zıt iki karar nasıl verildi? Mahkemenin son kararı “adil” ise ve kuvvetli suç şüphesi devam ediyorsa, Kuban’ın kararının “adil” olmadığını teslim etmek gerekecek... Peki, gerek bu göreve atanma biçimi gerekse kendisinden tahliye beklendiğinin günler öncesinden ilanı, Kuban hakkında ne anlatıyor?</p>
<p><b>Hrant Dink için Meclis komisyonu</b></p>
<p><b><i></i></b> </p>
<p><b><i>Bugün</i></b>’den Seda Şimşek’in Meclis İnsan Hakları Komisyonu Başkanı Zafer Üskül’le yaptığı söyleşide, bu soruların doğrudan yanıtları yoktu ama Türkiye’de yargının hali pür melali konusunda çok sağlam bir değerlendirme vardı. Şimşek’in Üskül’le konuşmasını mutlaka okuyun. Üskül’ün sözleri, “Kuban olayı”nı yerli yerine oturtuyor zira. “Türkiye’deki bölünme yargıya da yansıdı” diyor Üskül, “benim yargıcım, senin yargıcın” diye bir saflaşmadan söz ediyor. Reçetesi net: <b>“Bu bölünmeyi gidermek için reform lazım. Bu dönüşüm biraz sancılı olacak, başka çaresi yok. Seçilmişlerle atanmışlar arasındaki ilişkinin mutlak surette yeniden düzenlenmesi gerekiyor.”</b></p>
<p>AKP’nin Meclis’e sunduğu anayasa değişikliği paketi, esas bunun için desteklenmeyi hak ediyor işte. Paket, yargı reformunun ilk adımı... Yargıyla toplumun ilişkisini yeniden kurmak için, hukuku seçilmişlere karşı atanmışların elinde bir silah olmaktan çıkarmak için, bu reformun tamamına erdirilmesi şart. Kuban’dan bahsetmiyor ama bakın ne diyor Üskül:</p>
<p><b><br/>“Yargının bağımsız olması demek, keyfî hareket edebilme yetkisine sahip olması demek değildir. Yargı, adaletin tarafında olmak zorunda. Yargıç kararını verirken kendi inançlarını, tercihlerini kapının dışında bırakıp kürsüye çıkmak zorunda. Yargının verdiği her kararın altında ‘Türk milleti adına karar verildi’ der... Millet adına karar veriliyorsa o zaman milletin de bu yargı kurumlarının oluşmasına katılabilmesi gerekir.”</b></p>
<p>Bu son cümle, seçmen iradesini temsil edenlerin yargı kurumlarına atama yapabilmesinin sağlanması, özellikle de parlamentonun daha etkin kılınarak, yüksek yargıdaki kast sisteminin kırılması gereğine işaret ediyor.</p>
<p>Üskül’ün Şimşek’e Hrant Dink cinayetiyle ilgili söyledikleri ise, adaletin yerini bulmasında seçilmişlere ne büyük bir görev düştüğünü hatırlatıyor:</p>
<p><b><br/>“Biz, birçok kamu görevlisinin bu işte sorumluluğu olduğunu tesbit ettik ve bunun soruşturulması gerektiğini belirttik. Çok üzülerek ifade etmeliyim ki, bu konuda ciddi adımlar atılmadı... Bir Meclis Araştırma Komisyonu kurulmalıdır. Biliyoruz ki, birçok kamu görevlisi, polisi, jandarması, vali muavini, belki emniyet müdürü, belki valisi bu işlerde belli bir sorumluluk payına sahip görünüyor. Bir Meclis Araştırma Komisyonu bunu saptayabilir.”</b></p>
<p>Başta Başbakan Erdoğan olmak üzere herkes Üskül’ün bu çağrısına destek vermeli... Hrant için, adalet için. </p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/makale/10773.htm), [web.archive.org (arşiv bağlantısı)](http://web.archive.org/web/20100409131505/http://www.taraf.com.tr:80/makale/10773.htm)
# Balyoz ve istikbal

*Yasemin Çongar 07.04.2010*

<div class="yazi"><p>Şimdiki zaman akışkandır. O akışa kolay kapılır insan; anların bırakacağı tortuyu düşünmez pek, yaşadıklarının kalıcı bir anlamı olabileceğini aklına getirmez. Bugünün yarını belirleyen gücünü bugünden kavramayız çoğumuz. Şimdiki zamanın içinde, kendimizden emin bir şekilde durup “şu anda vereceğim karar, atacağım adım, seçeceğim yol istikbalimi belirleyecek” diyebilmek kolay değildir; bize bunu dedirten ve kudretini zamanın teyit ettiği anlar enderdir. O kudretli anları hiç unutmayız.</p>
<p><b><br/>Yanılıyor olabilirim ama Türkiye’nin böylesine kudretli bir “an”dan geçtiği hissindeyim ben. Genel olarak, Ergenekon Davası’nın, özelde de Balyoz soruşturmasının bu ânı simgelediğini düşünüyorum. Türkiye, kritik bir karar noktasında ve bu noktada atacağı adım, seçeceği istikamet, hepimizin istikbalini belirleyecek gibi geliyor bana.</b></p>
<p>Balyoz Darbe Planı, 2002-2003 tarihli... Ama bu planın deşifre edilmesi; bu planda parmağı olanların adalet önüne çıkması; kimin, neyi, niçin ve nereye kadar göze aldığının açıkça anlaşılması sadece “geçmişi aydınlatmak” açısından önem taşımıyor. Balyoz’la ilgili gerçeklerin bilinmesi, ortada bir suç varsa cezasız kalmaması, aynı zamanda, istikbale giden yolu da aydınlatacak. Daha doğrusu, Balyoz’la ilgili olarak neyi nasıl yaptığımız, Türkiye’nin bugünü hakkında bir fikir verdiği gibi, nasıl bir istikbale doğru ne hızla yürüyebileceğimizi de gösterecek.</p>
<p>Bu açıdan bakınca, içinde bulunduğumuz “Balyoz ânı” karamsar bir an; demokrasi, hukuk ve adalet önünde eşitlik adına iç karartıcı bir an. <b>Bu ânı hazırlayan ilk adım, İstanbul Cumhuriyet Başsavcısı Aykut Cengiz Engin tarafından 27 şubatta atılmıştı. Engin, o tarihte merkez komutanlıkları ve emniyet müdürlüklerine gizli ve ivedi bir yazı göndermiş, “Balyoz soruşturmasını yürüten savcıların talimatlarında başsavcı vekillerinin imzası yoksa iade edin” demişti. Başka deyişle, savcıları kolluk kuvvetlerine denetletme yoluna gitmiş; kendi görevlendirdiği savcılara, arama ve gözaltılar için o savcılara izin veren hâkimlere güvenmediğini ortaya koymuştu.</b> Aynı Başsavcı’nın, Balyoz soruşturmasında “imza yetkisi”ne sahip savcıyı, üç ay içinde üç kez değiştirmesi de, bu güvensizliğin bir başka göstergesiydi. </p>
<p>Son olarak da, Balyoz dosyasıyla başından beri ilgilenen iki savcıyı görevden alıp, yerlerine dosyaya onlar kadar hâkim olması imkânsız iki savcıyı atayan; imza yetkisini bir kez daha değiştiren ve bütün bunları, soruşturma kapsamında kritik bir operasyon sürerken yapan Başsavcı Engin, görünüşte Türkiye’yi bu karanlık âna getiren kişi... </p>
<p>Ama yaşananlar, Engin’in soruşturmayı aksatma, hatta dünden itibaren dondurma riski taşıyan kararlarının arkasında, başka bir gücün olduğunu da düşündürüyor. </p>
<p>Nitekim dün ulaşabildiğimiz sınırlı bilgiler, Balyoz soruşturması kapsamında 25’i general 75 muvazzaf subayın gözaltına alınması gündeme geldiği için “dur” düğmesine basıldığı yönündeydi. Savcıların talimatıyla, pazartesi sabah erken saatlerde dört ilde başlayan operasyonda 14 emekli asker gözaltına alınırken, Balyoz Darbe Planı konusunda sorgulanmasına ihtiyaç duyulan 75 muvazzaf subayın adını içeren liste yaklaşık dokuz saat merkez komutanlıklarında bekletildi.</p>
<p><b><br/>Genelkurmay, muvazzaf subaylara “dokunulmasına” dokuz saat boyunca izin vermedi. Sonra ne olduysa oldu; Aykut Cengiz Engin, pazartesi öğleden sonra, İstanbul Emniyeti’ne ve ilgili merkez komutanlıklarına yine gizli ve ivedi bir yazı yazarak, “4 nisan itibarıyla Balyoz soruşturması kapsamında kendilerine gönderilen yakalama emirlerinin yürürlükten kaldırıldığını” duyurdu.</b> Ardından da, dosyayı ilgili iki savcının elinden aldı. </p>
<p>Yani emir, hukuku kesti; soruşturma donduruldu; hakkında gözaltı kararı olan muvazzaf subaylar, muhtemelen şimdi bu karardan haberdar, ancak serbest. Ve biz Türkiye olarak, kendimizi bir kader ânında bulduk: Yedi yıl önceki bir darbe planıyla ilgisi olduğundan kuşkulanılan muvazzaf subaylar sorgulanabilecek mi? Ortadaki Balyoz belgelerinin kim tarafından, niçin hazırlandığı, nasıl kullanıldığı; 2002-2003 ve sonrasında Birinci Ordu’da neler döndüğü sorularının cevabı, bu ülkede yaşayan herkes için açık seçik ve adil bir şekilde cevaplanabilecek mi?</p>
<p><b><br/>Yoksa muvazzafları, özellikle de muvazzaf generalleri “dokunulmaz” bellemiş bir vesayet anlayışının sürüp gitmesine seyirci mi kalacağız? Adaletin “eşit” dağıtılmadığı, Adalet Tanrıçası’nın gözlerinin, herhalde apoletlerdeki yıldızları sayabilsin diye açık bırakıldığı bir ülkenin, generallerine göre “daha az eşit” vatandaşları olarak yaşamaya devam mı edeceğiz?</b></p>
<p>Aykut Cengiz Engin’in bizi taşıdığı Balyoz ânında, akıl ve vicdan sahibi parlamenterlerin, siyasilerin, hukukçuların, medya ve sivil toplum mensuplarının ne yaptığı, nasıl tepki gösterdiği yukarıdaki soruların cevabını da belirleyecek. Bana öyle geliyor ki, yarın nasıl yaşayacağımız, milletçe bugün Balyoz konusunda ne dediğimize de bağlı olacak.</p>
<p>Demokratik ve adaletli bir istikbal isteyen her sorumlu şahsın, başta Adalet Bakanı olmak üzere, sorumluluğuna uygun davranması ve Balyoz soruşturmasının bu şekilde durdurulmasına seyirci kalmaması gerek. </p>
<p><b><br/>Başsavcı Engin 27 şubat ve 4 nisan tarihlerinde kolluk kuvvetlerine gönderdiği “gizli” ve “ivedi” yazıları bir rica, telkin ya da emir üzerine mi yazdı? Muvazzaf subayların Balyoz konusunda sorgulanmak üzere gözaltına alınmasını hangi güç, niçin, ne hakla engelledi?</b></p>
<p>Adalet Bakanı Sadullah Ergin, bu soruların cevabını biliyorsa kamuoyuyla paylaşmalı; bilmiyorsa muhataplarına sormalı... Bu soruları açıkça sorup dürüstçe cevaplamak, istikbalimize sahip çıkmanın ilk adımı zira.</p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/makale/10786.htm), [web.archive.org (arşiv bağlantısı)](http://web.archive.org/web/20100410111911/http://www.taraf.com.tr:80/makale/10786.htm)
# Baykal zor durumda...

*Yasemin Çongar 08.04.2010*

<div class="yazi"><p>Anayasa maratonu bugün başlıyor. Referandum ihtimali de hesaba katıldığında, temmuza kadar, en az üç ay sürecek bir maraton bu... AKP’nin son eklemelerle 30 maddeyi bulan değişiklik teklifi, bugünden itibaren üç gün Meclis Anayasa Komisyonu’nda, 13-30 nisan arasında da Genel Kurul’da ele alınacak. Sonrasında top Cumhurbaşkanı’nda... Genel Kurul’daki oylamalarda 367 rakamına ulaşılırsa, Cumhurbaşkanı Gül’ün anayasa değişikliklerini halkoyuna götürme zorunluluğu yok ama dilerse, bunu yine de yapabilir. 330-367 oy aralığında, referanduma gitmek zorunlu. 330’dan az oy alan herhangi bir değişiklik maddesi ise reddedilmiş olacak ve paket dışı kalacak.</p>
<p>AKP’nin anayasa değişiklik paketine başından beri muhalefet eden, paket Meclis’e sunulmadan önce katkıda bulunmayı reddeden CHP, son anda siyasi bir manevrayla, ortaya yeni bir öneri attı. Deniz Baykal, AKP’ye değil ama doğrudan Çankaya’ya çağrı yaparak, Cumhurbaşkanı Gül’ün, üç kritik maddeyi referanduma götürme taahhüdünde bulunması halinde, paket üzerinde uzlaşmaya hazır olduklarını söyledi.</p>
<p>Şunu peşinen belirtmekte yarar var. <b>Baykal’ın, Çankaya’dan “referandum garantisi” istediği üç madde, paketin en can alıcı, en hayati maddeleri... AKP açısından bu böyle; bence, Türkiye’nin demokratikleşmesi açısından da böyle... Bu üç değişiklik önerisi de, 1960 ve 1980 darbelerinden miras hukuk sistemiyle toplumsal iradeden tamamen kopartılmış olan yüksek yargıda tam kapsamlı bir reform için yetersiz ama o reformu başlatabilmek için kesinlikle gerekli adımlar.</b> Dolayısıyla da, yargının askerî vesayetin temel dayanağı olma rolünü sürdürmesinden yana görünen CHP’nin, her ne pahasına olursa olsun engellenmeye çalıştığı adımlar...  </p>
<p>Baykal’ın son manevrası da, esasen, partisinin bu adımlara karşı durmasını kolaylaştırma arayışına dayanıyor. Nitekim pazartesi günü AKP’li elli milletvekilinin değişiklik paketinden imza çekmesi, ardından yeni teklifin 265 imzayla Meclis’e sunulması, “şeklen itiraz” kozunu CHP’nin elinden aldı. Önceki güne kadar, köşesinde sessizce “Teklifi böyle getirip geçirirlerse, usulden bozulması için hemen Anayasa Mahkemesi’ne gideriz” diye plan yapan Baykal, AKP’nin bu plana zamanında uyanması sonucu, bir an için kontrpiyede kaldı. Ama yeni taktiğini açıklamakta gecikmedi; daha teklif Anayasa Komisyonu’nda görüşülmeye başlamadan, oylama konusunda Cumhurbaşkanı Gül’ü de içine alan bir pazarlığa girişti.</p>
<p>Nedeni belli... CHP referandumdan korkuyor. Halkın nabzını sadece AKP değil, CHP de tutuyor ve gayet iyi biliyor ki, seçmenleri hatta milletvekilleri arasında bile anayasa değişiklik paketine olumlu bakanlar var. Paketin bütünü önüne geldiğinde “evet” oyu vermeyi düşünecek CHP’lilerin oranı azımsanacak gibi değil. Velhasıl, CHP yönetiminin 30 maddelik pakete direnmesi, açıkça “hayır” kampanyası yapması, sadece toplumun geneli nezdinde değil, parti tabanında da tepki çekmeye ve sandıkta yenilmeye alışık olan Baykal’ı bile mahcup edecek bir sonuç vermeye aday.</p>
<p>Bu gerçeği gören <b>Baykal, kendisi açısından akıllıca bir teklifle, “Pakete destek verelim ama bu üç madde için de Gül’den referandum garantisi alalım” diyerek, hem toplumun gözünde “darbenin anayasasına dokundurtmam” diyen bir “statükocu” durumuna düşmemeye çalışıyor, hem de o mevcut statükonun değişmesi için elzem olan üç maddeyle arasına mesafe koyarak, bu düzenin devamında kendisinden destek bekleyen askerî vesayet ve yargı oligarşisine, “Bakın elimizden geleni yapıyoruz” mesajı gönderiyor.</b> Zira Baykal zor durumda... Siyaset sahnesinden büsbütün silinmemek için teveccühüne muhtaç olduğu toplumla, sırtını dayadığı rejimin bekçileri arasında fena halde sıkıştı. </p>
<p>Dün AKP Genel Başkan Yardımcısı Hüseyin Çelik’e, Baykal’ın Gül’e yaptığı öneriyi sordum; hiç duraksamadan, <b>“CHP lideri statükoyu elletmek istemiyor, Şark kurnazlığı yapıyor”</b> dedi. Çelik’e göre, CHP ve MHP yönetimleri, anayasa değişiklik paketine karşı çıkmaları konusunda tabanlarından büyük tepki görüyorlar... <b>“12 Eylül’de Mamak’ta işkence gören ülkücüler bu pakete ret oyu mu verecek”</b> diyor Çelik; CHP’liler arasında da “Baykal’ın statükoculuğunu paylaşmayan önemli bir kesim” olduğunu savunuyor. </p>
<p>Esasen, ANAR’ın son araştırması dahil birçok anket de, anayasa değişiklik paketinin CHP ve MHP’den önemli oranlarda oy alarak, yüzde 60’lık bir desteği yakalayabileceğini gösteriyor.</p>
<p><b><br/>Çelik’e iki soru daha sordum: Sizce Cumhurbaşkanı, Baykal’ın teklifine yanaşır mı? Ve siz, paketi bölerek referanduma götürmeyi düşünür müsünüz? Cevaplarını “hayır” ve “hayır” diye özetleyebilirim. </b></p>
<p>Çelik ve anladığım kadarıyla Başbakan Erdoğan başta olmak üzere bütün AKP kurmayları, Cumhurbaşkanı Gül’ün henüz Meclis’te görüşülmemiş, 330 oyu bulacak mı bulmayacak mı bilinmeyen bir paket üzerinden böyle bir pazarlığa, Baykal’ın önerdiği türden bir taahhüde asla yanaşmayacağı kanısındalar. Gül ile Erdoğan’ın bugünkü görüşmelerinde, bu inancı karşılıklı olarak teyit etmeleri bekleniyor.</p>
<p>AKP, önceki gün <i>Yeni Şafak</i>’ta Ali Bayramoğlu’nun önerdiği türden bir formülle, “yargı reformu, 15. madde, temel hak ve özgürlükler” şeklinde üç alt paketi ayrı ayrı referanduma sunmaya da şu an için yanaşmıyor. Hüseyin Çelik, bu formülü, <b>“Paketin 30 maddesi de özgürlükçü bir bütünlük taşıyor”</b> diyerek reddetti. Ancak benim izlenimim, son tahlilde, AKP’nin böyle bir bölünmeden çok da çekinmediği, zira yargı reformunu ilgilendiren üç kritik maddenin referandumda kabul edileceğine güvendiği yönünde.</p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/makale/10798.htm), [web.archive.org (arşiv bağlantısı)](http://web.archive.org/web/20100411202525/http://www.taraf.com.tr:80/makale/10798.htm)
# Para, para, para

*Yasemin Çongar 09.04.2010*

<div class="yazi"><p>Amerikalılar, altmış beş yıl önce, ilk bakışta zararsız görünen o mantar bulutunu insanoğlunun “kazanımları” arasına kattıklarında, benim babam ilkokul öğrencisiydi. Aradan birkaç ay geçti ve o bulutun, yine Amerikalıların elinde, insanlığın en büyük günahlarından birine dönüşmesine tanık oldu dünya. Hiroşima ve Nagazaki’nin saldırı sonrasında çekilen fotoğrafları ve atom bombasının kuşaklar boyu sakatladığı hayatların hazin hikâyesi, kolektif hafızamıza bir kâbus gibi çöktü. </p>
<p><b><br/>Altmış beş yıl sonra, babamın artık ilkokula giden bir torunu var ve o küçük kız, öğretmeninden mantar bulutunun aslında ne kötü bir şey olduğunu öğrendi dün. Yazı yazmak için masama oturduğumda gazeteye telefon edip, “Anne, Obama iyi bir şey yapmış. Mantarları yok etmek için bir Rus adamla anlaşmış” diye haber verdi!</b></p>
<p>Prag’da gerçekten de tarihî bir gündü dün. Şöyle düşünün; çok değil bundan yirmi yıl önce, Berlin Duvarı henüz yeni yıkılmışken ve Soğuk Savaş’ın sonu gelmiş bile olsa, defteri henüz tam dürülmemişken, Amerika Birleşik Devletleri ve Sovyetler Birliği, toplam 19 bin nükleer savaş başlığını fırlatılmaya hazır halde bekletiyordu. Bu “dehşet dengesi” Sovyetlerin çöküşüyle tam olarak bozulmadı ama 1991’de Washington ve Moskova’nın imzaladığı START (Stratejik Silahların İndirimi Antlaşması) ile dehşetin dozunu düşürme yönünde önemli bir adım atıldı. </p>
<p><b><br/>İşte dün Prag’da Amerikalı Obama ile “Rus adam” Medvedev arasında imzalanan nükleer silahların denetimi anlaşması, 1991’deki o adımı ileri götürüyor. Nükleer silahlardan arınmaya yetmeyen ama nükleer silahların sayısını kalıcı biçimde azaltmanın taahhüdünü içeren bu yeni belgeyle, en büyük iki nükleer güç, bugünün ilkokul çocuklarına, onların dedelerinin çocukluğunda yaşanan vahşeti tekrarlamama yönünde bir söz veriyor aynı zamanda.</b></p>
<p>Obama ve Medvedev’in imzaları, halen 2600 stratejik savaş başlığını fırlatılmaya hazır bekleten Rusya ile, 2100 başlığı aynı şekilde konuşlandırmış olan Amerika’nın, bu nükleer arsenali karşılıklı olarak 1550’şer başlıkla sınırlandırmalarını öngörüyor. Başka deyişle, Rusya binden fazla, Amerika ise 550 başlığı söküp, depolarda, bu anlaşmanın kapsamadığı binlerce atıl başlığın yanında istifleyecek. Anlaşma gereği ayrıca, kara, hava ve denizdeki nükleer atış rampaları da, yine karşılıklı olarak 800 ile sınırlandırılacak. Tabii, önce Amerika ve Rusya parlamentolarının bu anlaşmaya onay vermesi gerekiyor.</p>
<p>Anlaşmanın çok daha radikal olmasını engelleyen de bu keyfiyet. En azından Amerika açısından böyle... <b>Zira tam bir yıl önce yine Prag’da yaptığı konuşmada, “nükleer silahlardan arınmış bir dünya” vizyonunu açıklayarak, bunu telaffuz eden ilk Amerikan Başkanı olarak tarihe geçen Obama, ülkesinde silahsızlanmanın her türüne soğuk bakan ciddi bir lobiyle başa çıkmak ve o lobiyle yakın ilişkideki Cumhuriyetçi Parti’nin de desteğini almak zorunda. Nitekim, Obama’nın Demokrat Partisi, anlaşmaya Senato onayı için gereken 67 sandalyeye sahip değil, Cumhuriyetçilerden oy koparması şart.</b></p>
<p>Dolayısıyla, başta Amerika olmak üzere dünyanın dört yanındaki nükleer silah karşıtlarınca, “yetersiz” diye nitelendirilen dünkü anlaşmaya gerçekçi bakmak, bunun yetersiz bile olsa, pragmatik ve doğru bir adım olduğunu teslim etmek gerekiyor. Buna karşın, Amerika’daki Yaşanabilir Bir Dünya İçin Konsey adlı kuruluşun direktörü John Isaacs’in <b>“1550 nükleer başlığa inmeyi öngörmek bence saçma, Ruslar ne yaparsa yapsın, Obama tek taraflı olarak, bin başlığa, hatta daha da altına inerek Nobel Barış Ödülü’nü gerçekten hak etmeye çalışmalıydı”</b> dediğini ve Isaacs gibi düşünen “barış lobicilerinin” hiç de az olmadığını bilelim...</p>
<p><b><br/>Esasen, yirmi birinci yüzyılda yeni bir Soğuk Savaş yaşandığını söylemek mümkün; rejimlerden ziyade, savaş ve barış lobileri arasında süren bir savaş bu. Dünkü Prag anlaşması da, barış lobilerine tam bir zafer olmasa bile, önemli bir mevzi kazandırdı. Zira lobi demek, para demek... Lobi demek, devletlerin, vatandaşlarının parasını nereye, nasıl harcayacağını etkilemeye çalışmak demek. </b></p>
<p>Savaş lobisi, silah şirketleri için çalışıyor; âtıl duruma düşen her nükleer başlık, sökülen her rampa, depoya kaldırılan her füze bu şirketlerin daha az silah üreteceği, daha az kâr edeceği anlamına geliyor. Barış lobisi ise, enformasyonun, bilimin ve teknolojinin, adı üstünde “barışçı” kullanımını özendiren bir lobi; sağlığa, eğitime, çevreye, spora, sanata, araştırmaya daha fazla yatırım yapılmasından yana şirketler, silahlanmaya giden her dolara göz dikmiş durumdalar; daha az silah daha çok bilgisayar, daha çok ameliyat masası, daha çok güneş enerjisi kullanımı, daha fazla yüzme havuzu, daha fazla uzay istasyonu anlamına gelecek zira... Tabii, daha az aç insan, daha az hasta çocuk, daha az bebek mezarı anlamına da gelecek. </p>
<p>Obama ve Medvedev dün Prag’da, vatandaşlarının paralarını daha fazla “hayat” için harcamayı taahhüt ettiler, velhasıl... Kızım haklı; çok iyi bir şey yaptılar.</p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/makale/10813.htm), [web.archive.org (arşiv bağlantısı)](http://web.archive.org/web/20100412133159/http://www.taraf.com.tr:80/makale/10813.htm)
# Titreyen bir kadının beyninde çekingen gezintiler

*Yasemin Çongar 11.04.2010*

<div class="yazi"><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>*** </p>
<p>Kocasına “âşık” olduğum bir kadındı başlangıçta. Sonra, sularında çocukluğumu bıraktığım o göller diyarının yazarı olarak çıktı karşıma. Romanlarını okudum ve çok sevdim. <b>Nihayet, üst kattan gelen tıkırtılara ve tek cümlelik bir sese dönüştü; sağlam, sakin, mesafeli, yüz hatları kadar keskin, yüz hatlarından daha dişi bir ses.</b></p>
<p>Üç yıl önceydi. Asırlık bir taş evin alt katında, şehrin ışığını değil ama soğuğunu ve gürültüsünü perdeleyen yüksek pencerelere sırtımızı vermiş oturuyorduk. Paul Auster, sağ gözüne kırmızı bir havlu bastırıyordu. Havluyu çekse, gözü yanağından süzülüp yere akacaktı sanki... Karlı bir şubat sabahı, sözleştiğimiz saatte kapısını çalmış; Auster’ı eşikte, tek gözü tamamen kapanmış halde görünce, duraksamıştım. Sağ gözünün acısı, fotoğraflarındakinden daha koyu bir yeşil olan sol gözünden okunuyordu. Korneası çizilmiş. “Söyleşiyi erteleyelim, siz de doktora gidin.” Kabul etmedi: <b>“Hayır, konuşacağız. Hem bugün karımın yaşgünü. Doktorlarla uğraşamam.”</b> O gün Paul Auster’la, Brooklyn’in Park Slope Mahallesi’nde, kendisi gibi romancı olan eşi Siri Hustvedt’le birlikte yaşadığı evin az eşyalı geniş salonunda, üç-dört saat sohbet ettik. Edebiyat, siyaset, hayat konuştuk. Söyleşimize eşlik eden tek ses, üst kattan gelen tıkırtılardı. Birkaç kez de telefon çaldı. Hustvedt’i arıyor, yaşgününü kutluyorlardı. Auster her seferinde teşekkür ediyor; karısının kitap yazdığını, tebrikleri kendisine ileteceğini söylüyordu. Her seferinde, tıkırtı bir an için kesiliyor, aşağıyı dinliyor, sonra kaldığı yerden devam ediyordu. </p>
<p>Arayanlardan birine, “Siri’nin çok başı ağrıyor, yine de inatla yazıyor” dedi Auster. Bir başkasına teşekkür edip vedalaşmak üzereydi ki, “tıkırtı” ilk kez konuştu: “Dur kapatma.” Karısı kimin aradığını anlamıştı ama Auster, nedense, bana da söyleme ihtiyacı duydu: “Wim Wenders.” Hani şu <b><i>Paris Texas</i></b><i>, <b>Bueno Vista Social Club</b>, <b>Arzunun Kanatları</b></i> gibi filmleri çeken Alman yönetmen. Bir süre sonra, “Akşam Wim de gelecek” diye bağırdı Hustvedt, “başım düzelmezse, evde yeriz...” Sesinde ağrının izi yoktu.</p>
<p>O sesten ilhamla, “iki bencil romancının evliliği nasıl işliyor” diye sordum. Yumuşak bir çalımla cevapladı Auster: <b>“Karım benim her şeyim.”</b> Sonra ilk kitabının tam on yedi yayınevi tarafından reddedilmesiyle başlayıp kırk dile çevrilen dünyaca ünlü bir romancı olmaya uzanan yazarlık hayatının her aşamasını Hustvedt’le paylaştığını anlattı: <b>“Başka bir yazarla, yazmanın ve yazamamanın ne olduğunu bilen birisiyle yaşamak harika. Sabırlı bir ilişki bu. Siri çok akıllıdır. Bütün yazdıklarımı önce ona okurum, önerdiği değişiklikleri mutlaka yaparım. Onun yazdıklarını okur, eleştiririm. Ama üslupları çok farklı iki yazarız biz. Bu da maceramızı besliyor.”</b></p>
<p><b>Bedenin ruha, ruhun bedene hükmü</b></p>
<p>İlişkilere meraklıyımdır. Ama o gün Park Slope’dan ayrılırken, içimden, Auster-Hustvedt çiftinin macerasını, bir de o mesafeli sesten dinleyebilmeyi dileyişim, bu genel meraktan ziyade, o sesin kendisiyle ilgiliydi sanırım. </p>
<p>1955 doğumlu yazar Siri Hustvedt, bir yanıyla çok tanıdık geliyordu bana. <b>Lisedeyken bir yıllığına beni evlat edinen aile gibi onun da Norveç kökenli bir Amerikalı olmasından, yine o aile gibi tam olarak Minnesotalılaştırılamamış bir İskandinav ruhu taşımasından ve bana büyüdüğümü hissettiren ilk yer olan Minneapolis’i, yazdıklarıyla bir edebiyat şehrine dönüştürmesinden belki, Hustvedt’i, daha ilk romanlarında “âşık” olduğum kocasından bile yakın buluyordum kendime.</b> Auster gibi bir yıldızın çevresinde, uzun süre “yarısı gece-yarısı gündüz” bir gezegen gibi dolaştıktan sonra, <b><i>What I Loved</i></b> (Sevdiklerim) ve <b><i>The Sorrows of An American</i></b> (Bir Amerikalının Acıları) romanları sayesinde, kendi ışığıyla da göz kamaştırmaya başlayan bu yazarın içinde ne olup bittiğini merak ediyordum.</p>
<p>Hustvedt’in son kitabı, <b><i>The Shaking Woman or A History of My Nerves</i></b> (Titreyen Kadın ya da Sinirlerimin Tarihi), ilk bakışta, bu merakı gidermek için ideal bir fırsat gibi göründü bana. Adı üstünde, Hustvedt’in, “sinirlerinin tarihi”ni anlattığı uzun bir deneme bu. Yazar sizi beyninde gezinmeye davet ediyor; ruhunun bedenine, bedeninin de ruhuna nasıl hükmettiğini anlama çabasında yol arkadaşı olmanızı öneriyor.</p>
<p><b>İnsan kendi derinine inmekten korkar</b></p>
<p>Hustvedt, seksen üç yaşındaki babasının ölüm haberini aldığında, kendisi de bir dil ustası olan Lloyd Hustvedt’in dinlemekten zevk alacağı türden zekice bir metin yazıyor ve cenaze töreninde, büyük bir soğukkanlılıkla, kendinden memnun okuyor o metni. Ama iki yıl sonra, Minneapolis yakınlarındaki St. Olaf College kampusunda, babasının kırk yıl boyunca profesör olduğu Norveççe Bölümü’nde, bir başka anma konuşması yaparken, değişiyor her şey. Birdenbire kürsüde titremeye başlıyor Siri Hustvedt. Dizleri birbirine vuruyor; elleri kolları tutmuyor; notları havada uçuşuyor. Buna rağmen sesi sağlam; her bir uzvu ayrı oynasa da, hiç ara vermeden tamamlıyor konuşmayı. <b>Annesi “Elektrikli sandalyede infaz edilen bir kadın gibiydin” diye anlatıyor sonra; dinleyiciler bunu telaffuz etmeseler de, içlerinden bazıları “Babasının hayaleti kızının vücuduna girdi” diye düşünüyor muhtemelen. Kısmî bir sara nöbetini andıran bu ataktan sonra, çocukluktan beri mustarip olduğu şiddetli başağrılarına büsbütün teslim oluyor Hustvedt. Migreni tutuyor ve bir yıl boyunca geçmiyor.</b></p>
<p><b><i><br/>The Shaking Woman,</i></b> Hustvedt’in, bu tuhaf nöbetin ve onu izleyen başağrısının nedenini anlama çabasıyla, nöroloji, psikiyatri ve psikanaliz âleminde yaptığı araştırmaların; kâh hasta kâh gözlemci olarak katıldığı tedavilerin; insan beyni ve ruhu üzerine, Paul Auster’ın deyişiyle “bir müptela gibi” aralıksız okumasının ürünü. Hustvedt, “neden sürekli kusan, bedbaht, düzleşmiş, ürkek ve MUAZZAM bir başağrısına dönüştüğünü, neden yan yatmış bir hacıyatmaz halini aldığını” soruyor herkese. Doktorlar, beyninin kimyasında, sinirlerinin elektriğinde kısmen bir cevap bulabilseler de; Sigmund Freud, Pierre Janet, Jean-Martin Charcot gibi yüzyıl öncesinin ruh ve sinirbilimcilerinin yazdıklarının buğulu aynasında zaman zaman kendi portresini belli belirsiz seçebilse de Hustvedt; ve kitabında adlarını sıralamaktan sıkılmadığı envayi çeşit ilaç sayesinde, “ağrılarıyla kardeş” bir kadın olmayı başarsa da, beyninin sırrına eremiyor birtürlü.</p>
<p><b><br/>En büyük adımı, en başta, itirafların en zoruyla atıyor oysa: Hastalandığını biliyor ve söylüyor. Bir virüsle, bir bakteriyle, fiziksel bir darbeyle değil üstelik, hayatla hastalandığını biliyor.</b> Ruhunda, benliğinde ve aklının ermediği uzak bir köşesinde aklının, bir şeylerin doğru gitmediğini, adını koyamadığı bir duygunun bedenini kemirdiğini, sarstığını ve bazen de zangır zangır titrettiğini biliyor. </p>
<p>Kâh eski zamanlardan ödünç “histeri” kelimesine sığınıyor, kâh aynı hastalığın modern ve munis adı olan “konversiyon bozukluğu”na... Vücudunun fiziksel fonksiyonlarının psikolojik bir nedenle ya da psikolojik etkisi de olan kimyasal bir reaksiyonla bozulduğunu anlıyor. Daha ötesini anlamıyor ama. <b>“İnsanın, hastalığı konusundaki entelektüel merakı,” diyor, “aslında kendisi üzerine uzmanlaşma arzusundan başka bir şey değil. Kendimi tedavi edemeyeceksem bile, en azından anlamaya başlamak istiyorum ben.”</b></p>
<p>Olmuyor. Psikanalizden ürktüğünü büyük bir samimiyetle anlattığı cümlelerinde kavrıyorsunuz ki, çoğumuz gibi kendinden, kendi derinlerinden çekiniyor Hustvedt. Bilincinin alt katmanlarına inmeyi gerçekten denerse, karşısına neyin çıkacağını bilmiyor zira.</p>
<p>Titreyen kadının peşinden sessizce seyirten satırlar yazmak istiyor o. Ama o kadını kucaklamaktan, en azından kendisini anlattığı bir denemede bunu yapmaktan korkuyor. Belki de gelecekteki bir romana saklıyor enerjisini.</p>
<p>Velhasıl <b><i>The Shaking Woman</i></b>, bir tanrının, sadece kullarının vücudunda soyunabildiğini hatırlatıyor insana... Bir romancıyı, sadece kendi yarattığı kahramanlar çırılçıplak görebiliyor. </p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/makale/10842.htm), [web.archive.org (arşiv bağlantısı)](http://web.archive.org/web/20100414231841/http://www.taraf.com.tr:80/makale/10842.htm)
# Affet bizi Evrim...

*Yasemin Çongar 13.04.2010*

<div class="yazi"><p>Ölümün vakti yok belki. </p>
<p>Ama öyle ölümler var ki, zamanlaması ayrı bir zulüm. </p>
<p>Bitmediği halde sona eren bir hayat, hüzün kadar öfke de bırakıyor geride kalanda. </p>
<p>İnsan, gencecik bir ölümün acısıyla sarsılıp hayata isyan ettiğinde, içindeki asinin ne kadar kudretsiz, ne kadar kifayetsiz olduğunu da kavrıyor.</p>
<p>Vakitsiz bir ölümü  ortak bir “suç” gibi görmemek mümkün mü bilmiyorum; geride kalmanın bir tür “ceza” olduğu duygusuna kapılmamak mümkün mü?</p>
<p>Yarıda kesilivermiş  bir hayatın ardından, yaşamaya devam ederken, kendini hem haksız hem de haksızlığa müebbeden mahkûm hissetmemesi mümkün mü  insanın?</p>
<p>Evrim Alataş  dün sabah sekizde, Diyarbakır’da son nefesini verdi.</p>
<p>Evrim Alataş otuz dört yaşında bırakıp gitti bu diyarı; onu okuyanlara, kelimelerini tanıyanlara nefesini bırakıp gitti.</p>
<p>Geride kalmayı erken öğrenenlerimizdendi o... </p>
<p>Vakitsiz bırakıp gidenlerin, bu hayattan erken koparılanların “nefesini”  kendinde tutmayı, o nefese, kendi nefesini katmayı; gidenleri, kelimelerinde yaşatmayı bilenlerdendi.</p>
<p>Şiddetin en acımasız olduğu dönemde, Kürtler Vadisi’nin bağrında, “hem Alevi, hem Kürt, hem komünist bir ailenin kızı” olarak büyümüştü Evrim. </p>
<p>Malatya’nın, ikisinde Alevi Kürtlerin, birinde Sünni Türklerin yaşadığı üç mahalleli Gölpınar Köyü’nde doğmuş; 1970’lerin ikinci yarısında, her cuma hiç sektirmeden köylerini basan askerlerden oyuncak tabancasını saklamasını “ilk bölücü eylemi” saymıştı sonradan.</p>
<p>O köyün “olağanüstü hallerini” <b><i>Her dağın gölgesi Deniz’e düşer</i></b> kitabında anlattı Evrim; kendisinden yirmi iki gün önce doğan ve 20 Mayıs 1994’te, henüz on sekiz yaşında, dağa çıkarken öldürülen arkadaşı, köylüsü Fidel Töre’ye nefesini vererek yaptı bunu.</p>
<p>Gencecikken hayattan koparılan Fidel’e, yazarak hayat verdi.</p>
<p>Fidel’i değil sadece, dayısı Teslim Töre üzerinden 1960’ları, 1970’leri, Nurhak’ı ve 12 Eylül’ün zifiri karanlığını da yazdı; Gölpınar’ı değil sadece, o karanlığı delmeye çalışan bütün bir bölgeyi, bütün bir ülkeyi de yazdı.</p>
<p>O kitabını  ve daha önce basılan <b><i>Mayoz Bölünme Hikâyeleri</i></b>’ni okuyanlarınız, Evrim’in, hayat gibi ölümün gözlerine de gülümseyerek baktığını bilirler; Kürtler Vadisi’ni <b><i>Taraf</i></b>’ta takip ettiyseniz, yazılarından tebessümün hiç eksilmediğini hissetmişsinizdir. </p>
<p>Dün sabah Mustafa telefonla arayıp, Evrim’in haberini verdiğinde, yere çöktüm. </p>
<p>Ağır bir suçun altında ezilerek, cezamın hem çok ağır, hem de kifayetsiz olacağını  bilerek öylece oturdum bir süre...</p>
<p>Onunla konuşmadığım her gün için, onunla konuşamayacağım her gün için; sormadığım her hatırı, soramayacağım her hatırı için kahroldum, kendime kahrettim.</p>
<p>Sonra onun kelimelerine sığındım kudretsiz.</p>
<p>Kendi nefesini Fidel’e verdiği, askerlerin vurduğu Fidel’in gözlerinden, ölümün gözlerine gülümseyerek baktığı, kudretli kelimelerine.</p>
<p>“Ruhum tam sıvışacaktı ki bir bağırsak parçası buldum yerden, bağladım bacağını bacağıma” diye yazmıştı Evrim, Fidel’in ağzından, “Askerler beni sürüklediğinde daha bir gayretkeş oldu ruhum. Ama beceremedi. Beceriksiz işte! Biraz becerikli olsaydı burada böyle uzanır mıydım? Ona söz verdim, bugün sabah altıda serbest bırakacağım. Tanrılar katına mı çıkar, beyhude dolanıp durur mu ortalıkta, Araf’ta asılı mı kalır, kendi bileceği iş!”</p>
<p>Kitabı kapadım.</p>
<p>Araf’ta asılı  kalmayacağından emin, veda ettim Evrim’in ruhuna.</p>
<p>Tanrı’nın  “Kürtlere haksızlık ettim” diye ondan özür dileyeceğinden emin, ben de özür diledim Evrim’den.</p>
<p>Affet beni, affet bizi Evrim. </p>
<p>Sen buradayken sana yeterince dokunamadığımız, seni burada tutacak kuvveti kendimizde bulamadığımız, sen giderken geride kaldığımız, ardından öylece bakakaldığımız için. </p>
<p>Güle güle sevgili kardeşim.</p>
<p><b>ycongar@mac.com</b></p><br/></div>

Kaynak: [taraf.com.tr](http://taraf.com.tr:80/makale/10863.htm), [web.archive.org (arşiv bağlantısı)](http://web.archive.org/web/20100416155910/http://taraf.com.tr:80/makale/10863.htm)
# Erdoğan ve Lula

*Yasemin Çongar 14.04.2010*

<div class="yazi"><p>Başbakan Erdoğan dahil kırk yedi ülkenin liderlerinin katıldığı  Washington’daki Nükleer Güvenlik Zirvesi’nin asıl konusu İran’dı. Başkan Obama, sadece dün akşam ikili bir görüşme yaptığı Erdoğan’ı değil, başta Çin Devlet Başkanı Hu Jintao olmak üzere, özellikle Birleşmiş Milletler Güvenlik Konseyi’nde söz sahibi bütün ülke liderlerini İran’a karşı “akıllı yaptırımlar” konusunda ikna etmeye çalıştı.</p>
<p>“Akıllı yaptırımlar”dan kasıt, topluma değil devlete zarar verecek yaptırımlar... Bunlar, nükleer silah hevesi nedeniyle Tahran rejimini, özellikle Devrim Muhafızları’nı cezalandırmaya yönelik ancak İran halkının günlük hayatında etkisini pek hissetmeyeceği iktisadi ve bürokratik önlemlerden oluşacak.</p>
<p><b>Halkı ayırıp devleti hedef alan bir yaptırım paketi konusunda, Washington ile Avrupa Birliği’nin artık hemen hemen aynı çizgide olduğu anlaşılıyor; Moskova’nın da bu çizgiye yaklaştığı söylenebilir.</b> Buna karşın, Birleşmiş Milletler Güvenlik Konseyi’nin veto sahibi daimi üyelerinden Çin, yaptırımlara hâlâ mesafeli.</p>
<p>Hu ile Obama’nın pazartesi Washington’da yaptıkları görüşmede, ciddi bir enerji pazarlığına girişmeleri de bu yüzden. Çin halen petrolünün yaklaşık yüzde 12’sini İran’dan ithal ediyor ve “akıllı yaptırımlar”a yeşil ışık yakması halinde, Tahran’ın kendisine enerji ambargosu uygulamasından çekiniyor. <b>Beyaz Saray kaynaklarına göre, Obama Hu’ya “Merak etmeyin, Çin’in enerji sıkıntısı çekmesine izin vermeyiz” diyerek, olası bir ambargoya karşı alternatif yaratmak için devreye girme sözü verdi.</b> Amerikalılar, Hu’nun “İran konusunda bugüne dek hiç olmadığı kadar işbirliğine yakın” olduğunu söyleseler de, Pekin en azından resmî açıklamalarında, “akıllı yaptırımlar”a ‘evet’ deme noktasına henüz gelmedi.</p>
<p>Yine de Washington’daki zirvenin kulislerinden yansıyan hava, Tahran’ın karşısında, nükleer konuda daha güçlü bir uluslararası  cephenin kurulmaya başladığını gösteriyor. Bu da, tabii, Türkiye için özel bir zorluk oluşturuyor. Nitekim, Başbakan Erdoğan’la mülakat yapan Christian Amanpour, haberini “Türkiye, İran konusunda Amerika’nın talebini yine reddetti” flaşıyla duyuruyordu dün.</p>
<p>Aslında, Erdoğan ile Obama’nın nükleer silahlanmaya bakışı çok da farklı değil. Obama, geçen yıl Prag’da “nükleer silahlardan arındırılmış bir dünya” idealine sahip çıkarak, bugüne dek bunu telaffuz eden ilk Amerikan Başkanı olmuştu. Bu ideal, Obama için hâlihazırda somut bir “hedef”ten ziyade bir “hayal”i temsil ediyor ama zaten her şey hayal etmekle başlar. Nitekim Erdoğan da, bu hayali paylaşır görünüyor; İran’ın nükleer silahlanmasına karşı çıkan Batılı liderlere hemen her seferinde, “İyi de İsrail’in nükleer silahları ne olacak, onları da konuşmamız gerekmez mi” diyen Başbakan, “nükleer silahlardan arındırılmış bir Ortadoğu” fikrine yakın... Ancak Erdoğan eğer bu fikri, bir “hayal” olmaktan çıkarıp bir “hedef” olarak uluslararası tartışma gündemine sokmak istiyorsa, işe Türkiye’deki nükleer silahlardan, yani İncirlik’ten başlamak zorunda. </p>
<p>Washington’daki zirvede bir dizi ülkeden “nükleer silahlardan arınma” yönünde tek taraflı ve cesur adımlar geldi: <b>Mesela, Kanada nükleer silah malzemelerini ABD’ye göndermeyi kabul etti; Ukrayna elindeki doksan kilo zenginleştirilmiş uranyumu güvenlikli biçimde yakıta dönüştürülmek üzere Rusya’ya teslim edeceğini bildirdi; Malezya, nükleer madde trafiğini engelleme yönünde önlemler açıkladı.</b></p>
<p>Erdoğan’ın Washington’daki “nükleer” mesajları ise, İncirlik’teki silahlara ve Türkiye’nin bunlara ilişkin niyetine değinmezken, “İsrail’e güvensizlik” temasında yoğunlaştı ve İran’a yaptırım fikrine karşı durdu. <b>Erdoğan’ın Amanpour’a söylediği “Diplomatik çözüm için buradayım. Türkiye, İran konusunda güçlü bir arabulucu olabilir” sözlerinde özetlenen yaklaşım, Batılı yetkililerce, “İran’ın nükleer silaha sahip olma kararlılığını yeterince ciddiye almayan, belki iyi niyetli ama naif” bir tutum olarak yorumlanıyor.</b></p>
<p>Buna karşın, Erdoğan’ın bu tutumunda yalnız olmadığını, dünyanın bazı güçlü liderlerinden önemli bir destek gördüğünü  de belirtmeliyiz. <b>İsrailli sağcıların “Chavezleşmek” ve “Kaddafileşmek” ile itham ettikleri Erdoğan, bu etiketleri kesinlikle hak etmiyor ama Başbakan, uluslararası camiada giderek daha fazla işitilen ve bence çok daha yerinde bir teşbihin de konusu. Erdoğan’ın benzetildiği bu lider ise Lula.</b></p>
<p>Evet, Portekizce “kalamar” anlamına gelen “Lula” lakabını  resmî adına sonradan entegre eden Brezilya Cumhurbaşkanı  Louis Inacio Lula da Silva’dan söz ediyorum. 1945 doğumlu bu çiftçi  çocuğu, ayakkabı boyacılığından metal işçiliğine, oradan sendika liderliğine ve İşçi Partisi kuruculuğuna uzanan sıradışı macerasını 2003’ten beri dünyanın en büyük demokrasilerinden birinin “birinci adamı” olarak sürdürüyor; üstelik, sadece ülkesinde değil, dünyada da yüksek bir profile, geniş bir popülariteye sahip.</p>
<p>Erdoğan, Washington’daki en ilginç görüşmelerinden birini, pazartesi günü Lula’yla gerçekleştirdi. Sonrasında, Brezilya Dışişleri Bakanı Celso Amorim’in yaptığı açıklama, Türkiye’de pek dikkat çekmediyse de, Amerikalılarca önemle not edildi. <b>Amorim’e göre, Lula ve Erdoğan, “halen Birleşmiş Milletler Güvenlik Konseyi’nin geçici üyesi olan iki kuvvetli ülkenin lideri sıfatıyla, İran konusunda alternatif bir öneri üzerinde ortak çalışma yürütüyorlar.”</b> Bu ortak çalışmanın amacı, “İran’ı nükleer faaliyetlerini uluslararası denetime açmaya ikna etmek ve bunu Güvenlik Konseyi’nden yaptırım kararı çıkmadan başarmak” diye özetlenebilir.</p>
<p>Obama yönetimi, bu çalışmaya pek olumlu bakmıyor; zira böyle bir alternatif stratejinin başarılı olacağına, Tahran’ın işbirliği yapmaya ikna edilebileceğine güvenmiyor. <b>İran’a karşı yaptırımlar konusunda Güvenlik Konseyi’nin daimi üyeleri arasında önemli bir yakınlaşma sağlandığını düşünen Washington’ın umudu, “dost” geçici üyelerin de, yaptırımlara destek vermeseler bile, en azından “çekimser” kalmaları. Ama Erdoğan ve Lula henüz o noktada değiller; bu da Obama’nın canını sıkıyor.</b></p>
<p><b>ycongar@</b><b>mac.com</b></p></div>

Kaynak: [taraf.com.tr](http://www.taraf.com.tr:80/makale/10875.htm), [web.archive.org (arşiv bağlantısı)](http://web.archive.org/web/20100417060810/http://www.taraf.com.tr:80/makale/10875.htm)
# Soğanı soyarken

*Yasemin Çongar 16.04.2010*

<div class="yazi"><p>Karanlık olduğu kadar, ışıklı da olabiliyor inkârcının yüreği.</p>
<p>Gerçeğin gözünün içine bakarak yalan söylemek, asla dillendirmedikleri bir zulmü  pekâlâ tekrarlayabilecek olanların harcı daha ziyade.</p>
<p><b>Kabullenmedikleri bir suçu yeniden işlemeye meyyal olduklarını  içten içe bilen kullar onlar; cürümlerinin cezasız kalmasını  diliyorlar, zira kötülüğe muktedir olduklarının farkında ve şerrin iktidarından vazgeçmeye niyetsizler. </b></p>
<p>Onlar, karanlık yürekler...</p>
<p>Bir de, ne kadar bakarlarsa baksınlar, gerçeği göremeyecek zira gerçeği görmeye yüreği dayanamayacak olanlar var. </p>
<p>Onların bilmeye tahammülsüzlükleri, zulme tahammülsüzlükleriyle eşdeğer bir bakıma. </p>
<p>Yalanı, zulmün tekrarını mümkün kılmak için kullanmıyorlar; tam aksine, kendilerinin ve kendilerine benzeyenlerin öylesine pırıltılı, öylesine pirüpak bir resmi var ki kafalarında, atalarının zalim olabileceklerini kabullenemiyorlar birtürlü ve yalana sığınıyorlar. </p>
<p><b>Zalime “zalim”  demedikleri sürece, yeni zulümleri mümkün kılabileceklerini kavramıyorlar pek; yüreklerindeki ışıkla körleştiklerini anlamıyorlar; kendilerinin ve kendilerine benzeyenlerin kötülüğe muktedir olmadıkları inancı avutuyor onları.</b></p>
<p>Darfur’a bakıp “Müslümanlar soykırım yapmaz” diyebilen müminin yalancı yüreğiyle, mahkemede “Boşnaklara yaptığımız soykırım değildi” diyen Sırp liderin yalancı yüreği arasındaki ışık farkından söz ediyorum aslında.</p>
<p>Günter Grass’ın önceki akşam İstanbul’da yaptığı konuşma, her şeyden çok bu ışık farkını düşündürdü bana; inkârcılığın iki türünün, birbirinden ne kadar ayrı olduğunu ve nasıl aynı kapıya çıktığını bir kez daha anladım. </p>
<p>Grass muhteşem bir yazardır... </p>
<p><b><i>Kedi ve Fare</i></b>, <b><i>Köpek Yılları</i></b> ve <b><i>Teneke Trampet</i></b> romanlarından oluşan Danzig Üçlemesi’nde, gerçekle hayal arasındaki müzmin med-cezirden etkilenmemek zordur.</p>
<p>Ama Grass’ın romancılığını sevmeyenlerin bile, onun denemelerinde, özellikle de <b><i>Beim Hauten der Zwiebel</i></b> (Soğanı Soyarken) adıyla dört yıl önce yayımladığı otobiyografik anlatısını okurken, kendilerini, insan denen biz tuhaf yaratıkların ruhuna tutulmuş en görkemli aynalardan birinin karşısında bulacaklarını sanıyorum.</p>
<p>İnsanın tekilliği kadar çoğulluğunu, çeşitliliği kadar aynılığını, sığlığı kadar derinliğini, basitliği kadar karmaşıklığını, mazlumluğu kadar zalimliğini Grass kadar iyi anlatabilen azdır.</p>
<p>Bu maharetin, <b><i>Soğanı Soyarken</i></b>’in artık iyi bilinen hikâyesini mümkün kılan o ışıklı yüreğin, kendi gizli karanlığını zamanla keşfedip, yıllarca derin bir utançla içinde sakladıktan sonra, nihayet itiraf edebilmesiyle de bir ilişkisi olmalı.</p>
<p>Malum, Grass, İkinci Dünya Savaşı yıllarında Hitlerjugend (Hitler Gençliği) üyesi olarak bir SS birliğinde görev yaptığını dünyaya açıklayacak basireti, 79 yaşındayken, Nobel’e de uzanan başarılı bir yazarlık hayatının artık kış mevsiminde olduğunu kabullenebildiğinde gösterebilmişti ancak.</p>
<p><b><i>Soğanı S</i></b><b><i>oyarken</i></b>’i mümkün kılan bu gecikmiş ama güçlü basiret, inkârcılığın bedelini kavramadan mümkün olabilir miydi?</p>
<p>Sanmıyorum.</p>
<p><b>Nitekim o kitapta, “Soğan kat kat,” diye yazmıştı  Grass, “pek çok kat var. Birini kaldırınca yenisi çıkıyor ortaya. İnsanın gözünü yaş</b><b>artıyor. Ancak kabuğu soyulurken doğruyu söyletiyor.”</b></p>
<p>İnsanın yüreğini bir soğan gibi soyması, benliğinin her bir katının birbirinden ve zarından ayrılarak, ortalık yerde çırılçıplak kalmasına göz yumması kolay değil. </p>
<p>Dürüstlük, yüzleşmek, gerçeğin gözüne bakmak ve bakınca ne gördüğünü söylemek kolay değil.</p>
<p>Soğanı  soyarken ağlıyor insan; acı çekiyor.</p>
<p>Ama gözyaşlarının sağaltıcı olduğu da kesin.</p>
<p>Gerçeğin dermanı  kuvvetli.</p>
<p>İstanbul’da konuşurken, “1945’te ben 17 yaşındaydım” dedi Grass, “ve o dönemdeki Nazi ideolojisinin etkisi altında kalmıştım. On iki yıl Nasyonal Sosyalistlerin tüm dünyaya yaşattığı vahşetin gerçekliğini kabul etmedim. Olanları inkâr ettim. <b>‘Almanlar böyle bir şey yapmış olamazlar’ </b>dedim. Sonra resimler görmeye başladım; ölüm kamplarından gelen resimler. Cesetler büyük dağlar halinde yığılmıştı. Ama yine de <b>‘Benim Almanyam böyle bir şey yapmış olamaz’</b> diye düşünüyordum... Her şeyin bir propaganda olduğuna inanmak istedim.”</p>
<p>Grass’ın, kendisinin ve kendisine benzeyenlerin kötülüğe muktedir olamayacağına inanan, inkârcı yüreğinin ışığı var bu cümlelerde.</p>
<p>Ama devamında, on iki yıl sonra korkunç gerçeği kavrayıp kabullenmesine rağmen, tam yarım asır boyunca kabuğunda saklandığını da anlatıyor Grass; o kabuğun içindeki karanlığı seziyorsunuz.</p>
<p>Grass’ın bizlere, “geçmişin gerçeğiyle yüzleşmelisiniz” çağrısı yapması işte bunun için anlamlı bence.</p>
<p><b>Ermeni soykırımından tam doksan beş yıl sonra, “soğanı  soymaya” nihayet başlamış bir toplumu cesaretlendirmesi gereken bir çağrı bu.</b></p>
<p><b>ycongar@</b><b>mac.com</b></p></div>

Kaynak: [taraf.com.tr](http://www.taraf.com.tr:80/makale/10901.htm), [web.archive.org (arşiv bağlantısı)](http://web.archive.org/web/20100419141926/http://www.taraf.com.tr:80/makale/10901.htm)
# Ölümü inkâr ederek yeniden doğdu

*Yasemin Çongar 17.04.2010*

<div class="yazi">
<p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>*** </p>
<p>Kış bitmeden yerleşti mahallemize. Bahar geldi, o gitmiyor. Şimdi dört yanımızda erguvanlar var, laleler, ıhlamur çiçekleri, hepsi nafile; bana mısın demiyor. Enginar, çağla, kalkan, taze sarımsak, yenidünya ve nihayet görüntüsü bile insanın içini kamaştıran yeşil erik tezgâha düştü; o hâlâ ayak sürüyor. Sakin de durmuyor üstelik. Haftalardır alıyor alıyor alıyor. Birimizin babasını, birimizin annesini aldı. Sonunda, bizden birini de vakitsiz çekip kopardı. Sıra tanımıyor, hesap bilmiyor, cana doymuyor. Aç gözlü, arsız, hoyrat ölüm.</p>
<p><b><br/>Oysa “en fazla ölürüz” diyerek yaşayanlardanım ben. Yeri gelince ürkeceğine, “nasıl olsa öleceğiz” diye mırıldananlardanım. Hayatımızın her anında azar azar öldüğümüzü bilenlerdenim. Bu bilgi, korkmaktan bir nebze koruyor beni. Öfkeden ve acıdan korumuyor ama.</b> Öfkelenmek ayrı bir şey, acı çekmek ayrı... Mahallemizde gezinen ölüm içimi çok acıtıyor bu aralar; mahremimize gözünü dikmesi öfkelendiriyor beni. </p>
<p>Yine de, zaten her an biraz öldüğünü, günü geldiğinde de en fazla öleceğini mırıldanarak yaşamak, hayata tutunmak konusunda tuhaf bir atalete sürükleyebiliyor insanı. Sevdiğinin sensiz hayallerini kazara öğrendiğinde, meselâ, bunca haksızlık ettiğin hayattan hemencecik çekip gitmek isteyebiliyorsun. Yaşamanı, bir başkasına bağlaman, başlı başına bir haksızlık zira... Mutluluğu ortak bir hayale tahvil etmen, sana bahşedilen hayata ayıp. </p>
<p><b><br/>Acaba, sadece benim gibi hayatın kadrini bilmeyenlere mi basit geliyor ölüm? Bir insanı, bir hayali, bir ülkeyi, bir fikri, bir kavgayı kendi hayatından daha değerli görenler mi, ölüme en kolay yürüyenler?</b> </p>
<p>İki yıldır arkadaşım olan bir zeytin ağacı var. İlk kez geçen bahar çiçeğe durdu. Bekledi, bekledi. Pera’nın çatılarında kendini dölleyecek kimseyi bulamayınca da, küsüp döktü çiçeklerini, kuru kuru denize savurdu. Ama yılmadı. Yaz sonu tekrar denedi ve geçen eylülde, tek bir zeytin verdi bana; koca ağacın biricik meyvesi... </p>
<p>Al sana, bir başka iç içe hayatla ölüm hikâyesi. Dün baktım, yine çiçeklenmiş. Bu kez hayat mı ölüm mü? Söyle bakalım, zeytin ağacı? Hangisi? Ve hangimiz için?</p>
<br/>Azrail’e son hamle: şah-mat

<p>Ölüme bakışı benimkine pek benzemeyen bir adam Elias Canetti. Ölüme düpedüz karşı çıkan bir adam...</p>
<p>20 Kasım 1983’te, yetmiş dokuz yaşına yaklaşırken ve Edebiyat Nobeli’ni almasının üzerinden iki yıl geçmişken, şöyle yazmış defterine; <b><i>“Ölüme karşı notlar. </i>Nihayet burada, yıllardır on yıllardır yazmak istediğim kitaba başlıyorum. Ölüme karşı olduğumu ne kadar tekrarlasam yetersiz.”</b></p>
<p>O kitap, on gün önce yayımlandı. 1905’te, Bulgaristan’ın Rusçuk şehrinde, Osmanlı tebaası bir Sefardim ailenin çocuğu olarak doğan ve 1994’te, ömrü boyunca Almanca yazmış bir Britanya vatandaşı olarak Zürih’te ölünce İrlandalı yazar James Joyce’un yanına gömülen bu “dünyalı” yazarın yıllardır basılmayı bekleyen notları, nihayet tek bir cilt halinde okura sunuluyor. Kitabın adı, <b><i>Libro de los muertos: Apuntes 1942-1988</i></b> (Ölüler Kitabı: Notlar 1942-1988). </p>
<p>Dile kolay, hayatının kırk altı yılının hemen her gününde, ölüm üzerine düşünmüş ve ölüme karşı kâh tek satırlık aforizmalar kâh kısa anekdotlar yazmış Canetti... <b>Bu yazıların, ölümünden ancak on altı yıl sonra kitap haline gelebilmesi ise, “Bu geniş hayatın her gününde yeni bir şey, o âna dek kimsenin düşünmediği bir şey yazarak ölüme karşı koymalıyım” diyen bir direnişçi açısından gecikmiş bir zafer sayılabilir belki. Ama ben, Canetti’nin ölüme karşı notlarını okurken, yazarın bu son hamlesiyle Azrail’e sadece “şah” çekmekle kalmayıp, “mat” da ettiğini düşündüm doğrusu. Canetti, benim gibi birçok kişi için sanki yeniden doğdu bu bahar.</b></p>
<p>Edebiyat dünyası, bu rönesansı İspanyollara borçlu. Madrid’deki Galaxia Gutenberg Yayınevi bastı Canetti’nin <b><i>Ölüler Kitabı</i></b>’nı. İlk yayın hakkına sahip olan Alman editörler, yazarın ölüme karşı notlarının tümünü derleyip derlemediklerinden emin olamayıp baskıyı ertelemişlerdi. Bunun üzerine, Galaxia Gutenberg, Rusçuk’ta Ladino konuşarak büyüyen Canetti’nin, bu son siftahı, anadiline Almancadan çok daha yakın olan İspanyolcada yapmasını sağladı. </p>
<p><b>Dilediğin sıklıkta ama sınırlı</b></p>
<p>Canetti’nin ölümle bitmek bilmez hesaplaşması, hayata ve yazıya meraklı olanlar için büsbütün yeni değil aslında. Yazarın 1942’den itibaren tuttuğu ölüme karşı notlarından kısa bir seçki, daha önce Almanya’da <b><i>Über den Tod</i></b> adıyla yayımlanmış; <b><i>Ölüm Üzerine</i></b> bizde de, Gürsel Aytaç’ın çevirisiyle Payel Yayınları tarafından 2007’de basılmıştı. Dünya prömiyerini İspanyolca yapan ve ilk olarak <b><i>El Pais</i></b> gazetesinin internet sitesinden görücüye çıkarılan <b><i>Libro de los muertos </i></b>ise, yazarın ölümle atışmalarını, daha önceki kısa seçkiye sığmayan bir süreklilik içinde izlerken, aslında bütün bir hayat üzerine düşünmenizi de sağlıyor. Ne de olsa, 15 Şubat 1942’de defterine, “<b>Bugün karar verdim: Ölüme karşı düşüncelerimi yazacağım, rasgele aklıma geldiği gibi, herhangi bir bağ kurmadan ve sıkı bir plana boyun eğmeden”</b> diye not düşen yazar, aynı sayfada, şöyle de demiş: <b>“Pascal otuz dokuzuna kadar yaşadı, ben yakında otuz yediyim. Onun kaderiyle hesaplarsak benim temiz iki yılım daha var! Ne acele! O, Hıristiyanlığı savunmak için düzensiz fikirler bıraktı arkasında. Bense, insanın ölüme karşı savunulması üzerine düşüncelerimi toparlamak istiyorum.”</b> </p>
<p>Canetti için “ölüm” bir hayat projesiydi velhasıl. Herkesin “dilediği sıklıkta ama sadece sınırlı bir süre için ölebileceği” bir hayat düşlüyordu o. <b>1963’te, elli sekiz yaşındayken defterine yazdığı gibi, “insanın sadece ölümle yitirdiklerini tanıyabildiğine, yaşamakta olan herkesi ise yanlış tanıdığına” inanıyordu zira. Kim bilir belki de, merak ettiği insanları bir süre için Azrail’in emanetine bırakıp, yoklukları sayesinde iyice tanıdıktan sonra geri almak istiyordu onları.</b></p>
<p><b>Bir iktidar meselesi olarak yaşamak</b></p>
<p><b><i></i></b> </p>
<p><b><i>Libro de los muertos</i></b>, otuz yaşında yayımladığı yegâne romanı <b><i>Die Blendung</i></b> (Körleşme) kadar, elli beş yaşındayken kaleme aldığı başyapıtı <b><i>Masse und Macht</i></b> (Kitle ve İktidar) ile de tanınan Canetti’nin, iktidara bakışıyla ölüme bakışı arasındaki paralelliği görmemi de sağladı benim. </p>
<p>İnsan “en fazla ölürüz” ve “nasıl olsa öleceğiz” türü cümlelerin defansif çırpınışlarından bir an için kendini kurtarıp, ölmek istemediğini, ölüm düşüncesinden nefret ettiğini, daha yapacak çok işi olduğunu hatırladığında, Canetti gibi, “ölümün aslında hiç de doğal olmadığı” düşüncesine de yaklaşabiliyormuş meğer. </p>
<p>Ölümü, insani olan, değerli olan, şahsi olan her şeyin yok olması olarak algılamamızı istiyor Canetti; ölmenin, aynı zamanda benliğin katli olduğunu kavramamızı söylüyor, böyle bir katliamı “doğal” diye kabullenmenin saçmalığıyla yüzleşmeye çağırıyor bizi. İnsanın, sadece kalabalıkların kendi hayatı üzerindeki iktidarına karşı değil, ölümün mutlak iktidarına karşı da mücadele etmesinden yana o.</p>
<p><b><br/>Böyle düşününce, ölmek kadar öldürmek de zorlaşıyor nitekim; sadece kendi eceliniz değil, tabağınızdaki biftek bile, canın kutsallığını hatırlatıyor size. Ölümden sonrasının “hiçlik” olduğuna inananlar, bir de “kaçınılmaz son” teslimiyetinden kurtardıklarında kendilerini, hayata tutunmak kadar, hayatta tutmak da başlıbaşına bir sorumluluğa dönüşüyor. </b></p>
<p>“Ölüm yanlıştır” diyor Canetti; “dürüstlük adına, ‘ölümden başka bir şey yoktur’ diyen herkesin, ölümün iktidarını güçlendirdiğine” inanıyor. Ve yaşamakta direnmeye teşvik ediyor okuru. Yazdıkları basılmasa da kalemini bırakmayan yazar, sevdiğinin hayallerinde kendine yer bulamasa da çekip gitmeyen âşık, döllenmese bile çiçeğe duran zeytin ağacı misali inatçı olmamızı istiyor.</p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/makale/10927.htm), [web.archive.org (arşiv bağlantısı)](http://web.archive.org/web/20100420141206/http://www.taraf.com.tr:80/makale/10927.htm)
# Günter Grass da ‘taraf’ oldu

*Yasemin Çongar 21.04.2010*

<div class="yazi"><p>* Yasemin Çongar’ın bu yazısı YA DA köşesinde değil, Kültür-Sanat sayfasında yayımlanmıştır.</p>
<p>*** </p>
<p>Devamı var... Günter Grass 7 Aralık 1999’da Stockholm’deki törende, Nobel Edebiyat Ödülü’nü kabul konuşmasına bu duyuruyla başlamıştı: “Devamı var.” Oradan on dokuzuncu yüzyıl edebiyatına getirmişti sözü. Dickens’ın birçok romanının, Tolstoy’un <b><i>Anna Karenina</i></b>’sının okuyucuyla ilk kez, dönemin gazetelerinde tefrika edilerek tanıştıklarını, her bölümün sonundaki “devamı var” müjdesiyle, hiç bitmeyecekmiş gibi sürüp gittiklerini anlatmıştı. Aslında, sadece klasiklerin değil, bir bütün olarak edebiyatın verdiği sonsuzluk duygusuydu söz ettiği... Hikâyelerin hiç bitmeyeceğini anlatıyordu bize. İnsanoğlu, yazıyı keşfinden çok önce başlamıştı hikâye anlatmaya ve başladıktan sonra da hiç susmamıştı aslında; devamı hep vardı, hep olacaktı.</p>
<p>Dün <i>Taraf</i>’a geldi Günter Grass. Üç buçuk saat boyunca, Ahmet Altan’la birlikte Grass’la sohbet ettik. Seksen üçe yaklaşan yaşına rağmen, yarı yaşındakilerde az rastlanan bir enerjiyle konuşmasına; hiç acele etmeksizin, ağzından düşürmediği piposundan sakin nefesler alıp her cümlesinde küçük kavisler çizerek, parantezlerde oyalanarak ama yönünü de asla kaybetmeden, onca yılın biriktirdiği hatıralarla bugün kafasını meşgul eden meseleler arasında gidip gelmesine kulak verdik. </p>
<p>Bizim onun yazısını tanımamızdan ve onun <i>Taraf</i>’ın nasıl bir gazete olduğunu işitmiş olmasından öte bir samimiyet vardı sohbetimizde. İlk kez değil de, uzun aradan sonra yeniden buluşan eski arkadaşlar gibiydik. Söz bitmiyordu. Bizim onu yormamayı, zamanını fazla almamayı kendimize hatırlattığımız mahcup suskunluklarımıza bile izin vermiyor; Almanya’dan Türkiye’ye, Japonya’dan Yemen’e uzanan hikâyelerini, yazısında yarattığı “üç zamanlı uzam” misali geçmişi, şimdiyi ve geleceği bir tür “miş-yor-cek” kipinde birleştiren bir akıcılıkla anlatıp sözü bizzat sürüklüyordu. </p>
<p>Edebiyat, insana küçüklüğü kadar sonsuzluğunu da hatırlatır. Grass’la konuşmak da biraz böyleydi. Yaşadıklarını yorgunlukla değil, hâlâ taze bir öfkeyle taşıyan gerçek bir yazar o. Grass’ın enerjisi ve öfkesi bana da bulaştı sanırım; sohbetimizi yazmak için masama oturduğumda, “devamı var” dedim kendi kendime; bir haberden ziyade, hiç bitmeyecek bir hikâyenin bugün tefrika edilecek olan bölümünü yazacağım hissine kapıldım... </p>
<h3>“Taksim’de aman bir şey olmasın”</h3>
<p>Danzig (bugünkü Gdansk) şehrinde doğan, anayurdunu Polonya sınırları içinde bırakıp, anadili olan Kaşubya lehçesini de romanlarının birkaç istisnai bölümü dışında hafızasına gömdükten sonra, Almancanın en büyük edebiyatçılarından ve Almanya’nın en çok tartışılan yazarlarından biri haline gelen Günter Grass’la sohbetimize, Ermeni meselesinden başladık.</p>
<p>Grass’ın on yedi yaşındayken Hitlerjugend üyesi olarak Nazilerin SS birliklerinde savaştığını anlatıp, kendi geçmişiyle, belki biraz gecikerek ama büyük bir samimiyetle yüzleştiği <b><i>Soğanı Soyarken</i></b> kitabından yola çıkan bir yazı yazmıştım geçen hafta <i>Taraf</i>’ta. İstanbul’a gelip, “Ben geçmişimin gerçeğine bakabildim; gözlerimi yaşartsa da soğan gibi soyabildim kendimi; siz de kendi tarihinizle, Ermenilerin bu topraklarda yaşadıklarıyla yüzleşebilmelisiniz” diye bizlere seslenmesinden etkilenmiştim. </p>
<p>Grass, uzatmalı İstanbul ziyaretinde kendisine refakat eden Osman Okkan ve İlker Sayın’la birlikte gazetemize gelir gelmez, kendisine kısmen tercüme edilen o yazımdan bahsedip “Ben Ermeni meselesiyle ilgili konuşuyorum çünkü vahşetin yükünden kurtulabilmek ve bir daha tekrarlanmaması gerektiğini haykırabilmek için, tarihle yüzleşmenin şart olduğunu hem Alman toplumundan hem bizzat kendimden biliyorum” dedi.</p>
<p>24 Nisan akşamı Taksim Tramvay Durağı’nda bir grup Türkiyelinin ilk kez 1915’teki Büyük Felaket’i anma hazırlığı yaptıklarını anlattım Grass’a... “Çok önemli bir şey bu,” deyip uyardı hemen, “Aman bir şey olmasın, provokasyon olmasın, iş şiddete dönmesin.” Planlanan toplantının mumlar ve siyah giysiler içinde sessiz bir anma olduğunu söyleyince, “Böylesi en doğrusu” dedi.</p>
<h3>“Anneannem de başını örterdi...”</h3>
<p>Ahmet Altan’ın bize katılmasıyla, Ermeni soykırımından, Grass’ın “ikisini asla kıyaslamıyorum” dediği Holokost’a uzandı söz. Oradan, faşizmin güncel tezahürlerine, milliyetçiliğin bilumum maskelerine, “ulusal gurur” denen şeyin toplumları nasıl da zehirleyebildiğine vardık. </p>
<p>Ben kâh iki edebiyatçının siyaset ve tarih konuşmasına bunun benim için ne büyük bir ayrıcalık olduğunu hissederek katıldım, kâh Günter Grass’ı ve dolayısıyla da Ahmet Altan’ı siyasetten bir nebze koparıp dilden, yazıdan, romandan konuşmaya çekebilmek için meraklı çocuk soruları sordum. Grass’ın ve Altan’ın bir gözleri Avrupa tarihine, diğer gözleri edebiyatın geleceğine dikilmiş halde, birlikte aynı ufka baktıklarını hissettiğim anlarda ise susup onları dinledim.</p>
<p>Bu konuşmanın ayrıntılarını daha sonra yazmak üzere, şimdilik Günter Grass’ın, sohbetin orta yerinde, “Belki sonsöz olarak şunu söyleyebilirim” diye açtığı ve açar açmaz “sonsöz” olmayacağını sanırım kendisinin de kavradığı bir parantezi aktarmak istiyorum sadece.</p>
<p>“Alman hesabıyla seksen iki, Türk hesabıyla seksen üç yaşındayım” dedi Grass, “ama ihtiyar hissetmiyorum kendimi, çünkü yaşlandıkça mülayimleşen, bilgeleşen insanlardan olamadım ben. Hâlâ öfkeli, hem de çok öfkeliyim.”</p>
<p>“Yazarlar öyledir” dedi Ahmet Altan.</p>
<p>Piposundan bir nefes çekip “mesela” diye devam etti Grass, “Bu başörtüsü meselesi çok ama çok öfkelendiriyor beni.”</p>
<p>O ana kadar hiçbirimiz dinden, örtüden, laiklikten, inanç hürriyetinden söz açmamıştık ama Grass’ın lafı buraya getirmesi, içinde dolaşıp durduğumuz ortak hikâyenin bütününe gayet uygun düşüyordu.</p>
<p>“Benim dinle hiçbir alakam yok. Ateistim” dedi Grass, “ve dindarlara gerici gibi bakanlar, başörtüsünü gericiliğin simgesi gibi gösterenler beni öfkelendiriyor. Fransa’da, Almanya’da, Türkiye’de laiklik adına bunu yapanlara kızıyorum. Benim anneannem de başını örterdi; belki de kendince dinsel bir inançtandı bilmiyorum. Ama ne fark eder. Başörtüsü yapay bir sorun; böyle yapay bir sorunla insanların üzerine gitmelerine sinirleniyorum.”</p>
<p>Bunun üzerine Ahmet Altan, “Bu yapay soruna duyduğunuz öfke Türkiye’de çok geniş bir kesimi derinden etkileyecek” dedi ve oradan, sadece azınlıkların değil, çoğunluğun bile “ikinci sınıf vatandaş” muamelesi görebildiği bir düzenin tuhaflığını konuşmaya geçtik.</p>
<p>(DEVAMI VAR... YARIN: Faşizmin çekiciliği)</p>
<p><b>ycongar@</b><b>mac.com</b></p></div>

Kaynak: [taraf.com.tr](http://taraf.com.tr:80/makale/10970.htm), [web.archive.org (arşiv bağlantısı)](http://web.archive.org/web/20100424055032/http://taraf.com.tr:80/makale/10970.htm)
# Günter Grass: ‘Utanç duymak önemlidir’

*Yasemin Çongar 22.04.2010*

<div class="yazi"><p>* Yasemin Çongar’ın bu yazısı YA DA köşesinde değil, Politika sayfasında yayımlanmıştır.</p>
<p>*** </p>
<p>Yarın hep biraz da bugündür aslında. Dünümüz bugünümüzü belirler. Arkamıza bakmadan kaçtığımız yerler, paramparça bıraktığımız insanlar, bıçak gibi kestiğimiz ilişkiler; düştüğümüz aşklar, işlediğimiz suçlar; haykırdığımız, kekelediğimiz ve susup kaldığımız anlar geçmişimizin mimarisini oluşturmaz sadece, şimdinin müziğini de besteler. </p>
<p>Vicdanın ve hafızanın zamanı geniştir. Hafızamız, ne kadar zayıf da olsa, koca bir ömrü sığdırabilir içine; vicdanımız sadece kendimizinkileri değil, başka hayatların hayallerini, cürümlerini, bizden öncekilerin yaptıklarının ve yapmadıklarının ağırlığını da pekâlâ sırtlanabilir... <b>“Sonrası hep öncedir”</b> diye anlatıyor bunu Günter Grass <b><i>Soğanı Soyarken</i></b>’de: <b>“Bizim ‘şimdi’ dediğimiz şey, bu uçucu ‘şimdişimdişimdi’ geçmiş bir ‘şimdi’nin gölgesindedir hep. Bu yüzden, adı ‘gelecek’ olan öne kaçış yolunda da, ancak kurşun tabanlı ayakkabılarla yürüyebiliriz.”</b> </p>
<p>Grass’la 20 nisanda, <i>Taraf</i>’ın Kadıköy’deki merkezinde yaptığımız uzun sohbetin <b>‘şimdişimdişimdi’</b>si, arada kahkahalarla bölünse de, ziyadesiyle sakin, akışkan ve samimiydi ama “uçucu” olduğunu söyleyemeyeceğim. Nobelli yazar, tabanlarındaki kurşunun ağırlığını hissettiğini herkese hissettiren bir geniş zamanla konuşuyor çünkü. Onu dinlerken, her cümlesinde bir geçmiş muhasebesi olduğunu seziyorsunuz.</p>
<p>Ahmet Altan’la birlikte kendisine yönelttiğimiz sorular bu sezginin birebir izdüşümü değildi. Yine de, üç buçuk saatlik konuşma boyunca söylediğimiz her şeyin, Grass’ın kişisel muhasebesinin zirvesi olan, 2006 tarihli <b>“İnanmış bir Genç Nazi’ydim ben; faşizmin neferlerinin arasında uygun adım yürümüştüm”</b> itirafının “armonik” altyapısını oluşturmaktan pek de öteye geçmediği hissine kapıldım ben. Neden bahsedersek bahsedelim, hâkim <b>tema</b>sı, “hafıza” ve “vicdan” olan bir melodik yapısı vardı sohbetimizin; sadece tarihten değil, siyasetten ve edebiyattan konuşurken bile, Grass’ın cümlelerine yüzleşmenin sessiz müziği egemendi. </p>
<p><b><br/>Faşizmin çekiciliği</b></p>
<p>Günter Grass, 1940’ların başında Hitlerjugend’e katılıp Waffen SS üniformasıyla savaşa gitmesini, on yedi yaşındaki masum bir gencin Nazilerin dev propaganda makinesinin dişlileri arasına sıkışıp kalmasıyla açıklamaya çalışmıyor hiç: <b>“‘Bizi kandırdılar’ bile diyemem. Hayır biz kandırılmamıza izin verdik, ben kandırılmama izin verdim.”</b></p>
<p>Sohbetin başında, onun bu dürüstlüğünü hatırlatınca ben, <b>“Bunu, şimdinin genç kuşaklarına açıklamak çok zor ama Hitlerjugend’e katılmak cazip bir şeydi”</b> dedi. Bunun üzerine, Ahmet Altan, “faşizmin çekici bir tarafı olduğunu; her insanın içinde var olan duygulara, ihtiyaçlara dokunduğunu” söyledi. Sonrası, Grass’ın, gençliğinde boyutunu tam kavramadan, temsil ettiği kötülüğün ve çektireceği acıların derinliğini göremeden teslim olduğu bu çekime karşı altmış yılı aşan mücadelesinin hikâyesiydi:</p>
<p><b><br/>“Faşizmin bir çekiciliği vardı, tabii. O dönemin modernist sanatçılarının önemli bir bölümü de faşizme kaydılar. Bu kayışa direnmek için ciddi bir olgunluk ve bilinç gerekiyordu. Ben çok sonraları, yapılanları anlayıp, o yapılanlardaki kendi rolümü fark ettiğimde, mutlaka bir tavır almam gerektiğine karar verdim. Taraf olmalıydım. Faşizme karşı bir bilinci yaratmak için çalışmalıydım.”</b></p>
<p>Yazı, bu çabanın araçlarından biri olarak giriyor Grass’ın hayatına. Resim ve heykel yaparak yaratmanın, tek başına faşizme karşı taraf olmaya yetmediğini hissettiği için biraz da, yazmaya, konuşmaya başlıyor. Şiirleriyle edebiyata, bildirileriyle siyasete dalıyor.</p>
<p><b>İki tür taraf olmak</b></p>
<p><b>“Neonaziler 1963-1964 yıllarında ortaya çıkmaya başladıklarında, ben de onlara karşı Marksist gelenekten gelen Sosyal Demokrat Parti (SPD)’den taraf olma gereği duydum. Willy Brandt’ın kişiliği de burada önemli rol oynadı. Amacım, yurttaşların partiyi tutmalarını sağlamak değildi hiçbir zaman, onların faşizme karşı, demokrasi ve eşitlikten yana taraf olmalarını sağlamaktı.”</b></p>
<p>Grass’ın bu sözü, bizim gazetenin adının ve “Düşünmek taraf olmaktır” şiarının meali gibiydi aslında. Bir partiden, bir liderden ya da bir devletten taraf olmakla, bir fikirden, bir haktan, bir özlemden taraf olmak arasındaki farkı, biz sormadan, çok somut bir örnekle anlattı sonra.</p>
<p>İkinci Dünya Savaşı ve Almanya’nın ikiye bölünmesi sonrasında, Polonya ve Almanya arasındaki toprak anlaşmazlığı sürerken, uzun yıllar Alman devletiyle, “ulusal çıkar” diye kabul edilen resmî politikayla, partisi SPD ve yakın dostu Willy Brandt’la ters düşmek pahasına, Oder-Neisse hattının resmî sınır olarak kabul edilmesinden yana çıkmış Günter Grass.</p>
<p><b><br/>“Sadece SPD ile çelişkili değildi tutumum”</b> diye anlattı bunu bize, <b>“aynı zamanda doğduğum toprakların, Polonya’da kalmasına göz yummuş oluyordum. Ama adil olanın, haklı olanın bu olduğuna inandım. Bu çizgiyi savunduğum için, vatan topraklarını başkalarına vermekle, vatanı satmakla suçlanıyordum. Ama bir yandan da benim gibi bir göçmenin, doğduğu topraklardan vazgeçmek pahasına bunu savunabilmesi, bu tezin adaletinin daha iyi anlaşılmasına yardımcı oldu sanırım. Zaten sonra Willy Brandt da pozisyon değiştirdi biliyorsunuz.”</b></p>
<p><b>Diz çökmenin erdemi</b></p>
<p>Kendisi söylemedi ama ben, Federal Almanya’nın SPD’li şansölyesi Brandt’ın “Ostpolitik” adı altındaki yeni yaklaşımı çerçevesinde, doğu komşularıyla, özelde de Polonya ile sağladığı yakınlaşmada, Grass’ın entelektüel ağırlığının ne kadar etkin bir rol oynadığını kavradım onu dinlerken. </p>
<p>1970’de Oder-Neisse sınırını kabul eden Brandt, aynı yıl, <b>“Warschauer Kniefall” </b>diye tarihe geçecek olan o unutulmaz hareketi yapmış, Polonya’ya giderek Nazi zulmünün Varşova Gettosu Ayaklanması’nda hayatını kaybeden kurbanlarına adanmış olan anıta çelenk bıraktıktan sonra, kimsenin beklemediği bir anda diz çökmüştü. Kırk yıl sonra bahsi bile beni ürperten bu hareketin, vicdanın ve hafızanın geniş zamanı önünde bir reverans olduğunu daha iyi anlıyorum şimdi; Alman toplumunun geçmişin yükü altında ezilip kalmamasının, tabanlarındaki kurşuna rağmen geleceğe yürüyebilmesinin de güvencesiydi o jest.</p>
<p>Günter Grass, <b>“utanç duyabilmek önemli” </b>diye tarif etti bu duyguyu; hafızasını ve vicdanını rahatlatmaya yetmese bile, en azından dik durabilmek için, zulmün karşısında ve zalimlerle olan bütün ulusal, dinsel, tarihsel bağlarına rağmen, mazlumların önünde diz çökebilmeliydi insan.</p>
<p><b>Zalimler biz mi, onlar mı</b></p>
<p>Grass’la Nazileri konuşurken, Ahmet Altan’la ben, masanın karşı tarafında Ayasofya ve Topkapı Sarayı’na bakarak oturuyorduk; bu toprakların tarihi, bu diyarın zalimleri ve zulmü ister istemez aklımızdaydı. 24 Nisan gelirken, Ermenilere yapılan zulmü konuşmak isteyenler, Meclis kürsüsünden gazete manşetlerine kadar her yerden yükselen milliyetçi bir koronun nefretine hedef olurken, “zalimler” ile “biz” arasındaki ilişki her zamankinden daha çok meşgul ediyordu zihnimizi.</p>
<p>Ahmet Altan’ın Günter Grass’a yönelttiği “Almanlar bugün Nazilere ‘onlar’ diye mi bakıyor, ‘biz’ diye mi” sorusu, bu aynadan yansımıştı bence; hafızanın ve vicdanın geniş zamanında suçun, sorumluluğun, utancın nereye düştüğünü anlamaya çalışıyorduk.</p>
<p>Grass, <b>“Bu algı, uzun bir süreç içinde yavaş yavaş değişti”</b> dedi, <b>“Konrad Adenauer döneminde Naziler ‘biz’dik hâlâ; Naziler sistemin parçasıydı. Doğu’da (DDR) Nazi takibatı çok daha sıkıydı ama Batı’da (BRD) yargıçların yüzde ellisinin eski Nazi olduğu sonradan anlaşıldı.”</b></p>
<p>Her şeyin 68 ruhuyla birlikte değişmeye başladığını konuştuk sonra. Grass’a göre, Alman toplumunda Nazilerin kuvvetle reddi, faşizme karşı ilk geniş cephenin kurulması, 1968 öğrenci hareketleri sayesinde sağlanmıştı. </p>
<p>Peki, “kolektif suç” duygusunun aşılması ne zaman gerçekleşti?</p>
<p>“Warschauer Kniefall” tedaviyi başlatmıştı belki ama suçluluk duygusunu tümden silemediğini biliyordum. SS subayı olan dedesi bir Partizan gençkızı öldüren, annesi Hitlerjugend üyesi yarı Avusturyalı-yarı Türk bir arkadaşımın bugün hâlâ sırtında üç kuşaklık bir yük taşıdığını yakından bildiğimi anlattım Grass’a.</p>
<p><b><br/>“Kolektif suç sorusu çok önemli... Biz bunu hissettik. Bugünse benim çocuklarımın, onların çocuklarının kendilerini artık suçlu değil ama sorumlu hissetmesi önemli bence.”</b></p>
<p><b>Ulusal onur zehirler</b></p>
<p>‘Şimdişimdişimdi’nin uçuculuğuna inat, geçmişteki gerçeğin bilgisini, geleceğin gerçeğini kurma bilincine dönüştürmemiz gerek. Zor zenaat. Ya da Grass’ın deyişiyle <b>“viele arbeit”</b>; yapacak çok iş var yani.</p>
<p>Grass, Almanya’nın İkinci Dünya Savaşı sonrasında uğradığı topyekûn yenilginin aslında bir “nimet” olduğunu düşünüyor. Zulmün gerçeğinin farkında olmak kadar, o yenilginin üzerine yeni bir yapı inşa etme zorunluluğunun da, bir yandan faşizme karşı bilinci beslediğini, bir yandan Nazilere “onlar” diye bakabilmeyi yavaş yavaş kolaylaştırdığını söylüyor.</p>
<p>Bununla birlikte, birçok halkın, örneğin Çin’de, Kore’de yaptıkları zulmü iyi bilen ve yenilgiyi tatmış olan Japonların, “ulusal onur” yüzünden birtürlü kendileriyle yüzleşemediklerini, geçmişin gerçeğini kabul edip o gerçeğin içindeki kötülüğe karşı seslerini yükseltemediklerini söylüyor.</p>
<p>Ahmet Altan, “Ulusal onur denen şey, faşizmi de beslemiyor mu” diye giriyor söze. Bir soru değil bu aslında; ya da cevabında hepimiz anlaşıyoruz ki susuyoruz.</p>
<p><b>Barbarları yok sayarken</b></p>
<p>Türkiye’de faşizan damarın hep güçlü, ırkçılığın handiyse muteber, zulmün ise her zaman mümkün olduğu bir düzende yaşıyoruz biz ve zaman zaman aklıma takılsa da dillendirmekten çekindiğim, “İkinci Dünya Savaşı’na katılsaydık, zalim ya da mazlum olarak o vahşetin içinde yaşasaydık, sonunda yenen ya da yenilen taraf olsaydık, bağrımızda uyuklayan faşizmin tehlikesini daha mı iyi anlar, kalbimizdeki şer çiçeklerini daha mı kolay yolardık acaba” sorusu sese kavuşuyor.</p>
<p>Gülümsüyor Grass; “vahşetin tekrarlanmasını nasıl önleyebiliriz” diye düşünmenin, “bir daha asla” diyebilmenin böyle kesin bir yenilgiden sonra daha kolay olsa bile, her zaman mümkün olduğunu hatırlatıyor. <b>“Düşünsenize”</b> diyor, <b>“geçen yüzyılın ortalarına kadar herkes Haçlı Seferleri’ni haklı görmeye devam ediyordu. Kâfirleri imana çağırmak için yapılmış kutsal seferlerdi onlar. Bu seferlerin barbarlığı yeni yeni kavranıyor. Toplumdaki aydınlanmaya bağlı bir şey bu. Ben, Türkiye’nin de şu anda bu aydınlanmayı yaşamaya, geçmişe bakma cesaretini kendinde bulmaya başladığını görüyorum. Ve doğrusu, Ermenistan’la yakınlaşma adımını atabilen Erdoğan hükümetinden Ermeni kurbanların anısı önünde eğilmesini, özür dileyebilmesini de beklerdim.”</b></p>
<p>Buna karşılık, “Bizim resmî tarihimizde barbarlar hiç olmadı,” diyorum ben, “hiç suç işlemedi atalarımız. Böyle öğretiliyor tarih; bu hükümetin pek çok üyesi de buna inanıyor muhtemelen.” Ve soruyorum: “Benim asıl anlayamadığım, tarihindeki suçları, atalarının zulmünü iyi bilen Avrupalılar arasında Neonazi hareketin nasıl güçlenebildiği... Bugün Avrupa’da yaşayan Müslümanların, 1930’larda Yahudilerin hedef olduğuna benzer bir önyargının nesnesi yapılmasını nasıl açıklıyorsunuz?”</p>
<p><b>Berlin’e minareli cami yapılmasını 1970’lerde istedim</b></p>
<p>Günter Grass, Almanya’da bir “azınlık mensubu” aslında; bugün Polonya’nın Gdansk şehri olan eski Danzig’de, Kaşubyalı bir annenin çocuğu olarak doğmuş, bir Doğu göçmeni. Azınlıklara olan ilgisi ise, uzun yıllar siyasi destek verdiği Sosyal Demokrat Parti’nin (SPD) başta Türkler olmak üzere, Almanya’daki göçmenlerin haklarına nisbeten daha fazla sahip çıkan politikalarıyla yoğrulmuş. Yıllar içinde azınlıkların kültürel ve siyasi haklarına yönelik birçok kampanyaya katılmış, bazılarına da damgasını vurmuş Günter Grass. <i>Taraf</i>’taki söyleşimizde bunları anlatmıyor ama Avrupa’da Müslümanlara olumsuz bakışla ilgili sorumu yanıtlarken, 1970’lerde <b><i>Süddeutsche Zeitung</i></b>’da her hafta sütun yazdığı günlere getiriyor sözü: <b>“O zaman Berlin’in Kreuzberg Mahallesi’ndeki Türkler için, minareli bir cami yapılmasını yazılarımda ilk savunan ben olmuştum. Kırk yıl geçti, Avrupa cami alerjisinden kurtulamadı hâlâ.”</b></p>
<p><b><br/>DEVAMI VAR... </b></p>
<p><b><br/>YARIN: Grass’ın yeni kitabı ve romanın geleceği</b></p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/makale/10985.htm), [web.archive.org (arşiv bağlantısı)](http://web.archive.org/web/20100426010720/http://www.taraf.com.tr:80/makale/10985.htm)
# Günter Grass: ‘Roman bir fahişe gibidir’

*Yasemin Çongar 23.04.2010*

<div class="yazi"><p>* Yasemin Çongar’ın bu yazısı YA DA köşesinde değil, Politika sayfasında yayımlanmıştır.</p>
<p>*** </p>
<p>Sırtlarını hiçbir yere dayamadan yazabilen romancılar da var dünyada; nice büyük eseri, kendi ayakları üzerinde durarak tamamlayabilen yazarlar... Mecazi manada söylemiyorum bunu; dik durmaktan değil, basbayağı ayakta dikilmekten söz ediyorum. Victor Hugo o yazarlardan biriydi; ekmek çaldığı için on dokuz yıl hapis yattıktan sonra kendine yeni bir hayat kuran Jean Valjean’la manevi kızı Cosette’i, dünyanın en ünlü edebî karakterleri arasına katan bin sekiz yüz sayfalık dev romanı <b><i>Sefiller</i></b>’i hiç yerine oturmadan tamamlamıştı. Lewis Carroll, Charles Dickens, Ernest Hemingway, Philip Roth gibi ayakta dikilerek yazan başka edebiyatçılar da olduğunu biliyordum ama <b><i>Teneke Trampet</i></b>’in, <b><i>Kedi ve Fare</i></b>’nin, <b><i>Köpek Yılları</i></b>’nın, <b><i>Uzak Tarla</i></b>’nın yüksek bir kürsüde dünyaya geldiklerini duymamıştım doğrusu. Ayakta “doğuran” yazarlardan biri olduğunu, Günter Grass’ın kendisinden öğrendim geçen gün. Ahmet Altan aylardır elinden düşürmediği bastonuna dayanarak odaya girdiğinde, <b>“Ah,”</b> dedi Grass, <b>“beliniz mi ağrıyor? Benim gibi ayakta yazmaya başlamalısınız siz de.”</b></p>
<p>İlk kez karşılaşan ve kendi dilini, çok az yazarın kullanabildiği bir ustalık ve zarafetle kullandığını iyi bilen iki edebiyatçının, birbirleriyle “nasıl yazdıklarını” konuşarak merhabalaşmasından daha tabii ne olabilir diye düşündüm o an. Nitekim <b><i>Taraf</i></b>’ı ziyareti sırasında Günter Grass’la yaptığımız uzun sohbet de, bu “merhaba”nın doğallığına uygun biçimde aktı. Üç buçuk saat süresince, Nobelli yazarın güncel meselelere ilişkin fikirlerini, tarihe ve siyasete bakışını değil sadece, edebiyatçılığını, romanlarını, dilini de konuştuk.</p>
<p>Günter Grass’la Ahmet Altan’ın, iki ayrı kültürün, iki ayrı dilin ve kuşağın edebiyatçıları olması konuşmanın ufkunu ve hacmini genişletti; siyasi duruşlarıyla da tanınan iki yazarın öfke ve özlemlerinin benzeşmesi ise söylenen sözlerin samimiyetini ve özgül ağırlığını arttırdı bence.</p>
<p><b><br/>Fildişi kulemde yazamam</b></p>
<p>Bu samimiyeti en çok, Altan’ın Grass’a, “Kişisel bir soru olacak ama” dedikten sonra, “hiç suçluluk duymuyor musunuz” diye sorduğu anda hissettim.</p>
<p>Yanındaki hastayla konuşarak derdine deva arayan bir hasta gibi, yorgun ama ümitvar bir tonda konuşmuştu Altan; bahsettiği “suçluluğun”, Grass’ın Nazi geçmişiyle bir ilgisi yoktu. Usta edebiyatçının siyasi konuşmalar ve makaleler için bunca zaman ayırmasına, yazar kadar aktivist de olmasına dokunan bir soruydu bu. Altan’ın, kendisini edebiyattan uzak tutan <b><i>Taraf</i></b> macerasını yüksek sesle sorgulamasıydı ya da.</p>
<p>Piposundan derin bir nefes çekip cevapladı Grass: <b>“Suçluluk duymuyorum, çünkü benim hayatımda siyasetle edebiyat hep iç içeydi. İkinci Dünya Savaşı sonrası yaşadığım o muazzam hayalkırıklığıyla, o derin yenilmişlik duygusuyla başa çıkabilmek için ikisine de muhtaçtım. Yazmak bir varoluş biçimi olduğu kadar bir kurtuluştu da. Kendim için değil sadece, toplum için de bir kurtuluş imkânı aramak, bir çıkış yolu bulmak istiyordum. Hayalgücümle kurduğum dünya, siyasi mesajlarımla kurulmasına yardım etmek istediğim dünyadan kopuk değil aslında. Şimdi bu yaşımda hâlâ iki işi birarada yapıyorum. Kır evime çekilip roman yazmaya kapandığımda, bilgisayar, telefon olmuyor yanımda... Sadece kafamın içindeki olaylarla, karakterlerle başbaşa kalıyorum. Ama sonsuza dek fildişi kulemde yazamam ben. Bunu kendime yediremem.”</b> </p>
<p><b><br/>Gazetecilerin başaramadığı</b></p>
<p>Grass, romanlarında hayal ettiği dünyayla, siyaset yoluyla kurulmasına yardım ettiği dünya arasındaki bağları da anlattı daha sonra. İstanbul’a gelmeden önce yayınevine teslim ettiği ve basımının eylüldeki Frankfurt Kitap Fuarı’na yetişmesi planlanan yeni kitabını konuşuyorduk. Adı <b><i>Grimmlerin Kelimeleri</i></b> olacak bu kitabın ve Grass’ın deyişiyle, <b>“Alman diline bir ilan-ı aşk”</b> niteliği taşıyacak. Adının işaret ettiği gibi, on dokuzuncu yüzyılın ilk yarısında yaşayan “masalcı kardeşler” Wilhelm ve Jacob Grimm’in hikâyesini anlatıyormuş kitap. Grass, <b>“Almanca dışında bir dile çevrilmesi neredeyse imkânsız olacak bir roman”</b> diyor. Soruyorum: “Biyografi mi roman mı?” Roman türünü adeta yeniden tanımlayarak cevaplıyor Grass: <b>“İçinde Grimmlerin hayatından biyografik ögeler olduğu gibi, kendi hayatımdan parçalar, bir bakıma otobiyografik denemeler de var... Aynı zamanda, Alman dili üzerine bir meditasyon olacak bu kitap.”</b></p>
<p>Buna benzer “çoğul” romanlar, edebiyatla gazeteciliğin, kurguyla otobiyografinin iç içe geçtiği karma anlatılar özellikle Batı edebiyatında çok revaçta. “On dokuzuncu yüzyıl klasiklerini de, bir gazeteci gibi yazmayı da; dil oyunlarını da, doğrudan cümleleri de seven bir yazarsınız” diyorum, “romanın geleceği nerede sizce?”</p>
<p>Ben bir bütün olarak roman sanatını kastediyorum ama Grass kendi romanı üzerinden anlatıyor önce:</p>
<p><b><br/>“Malzeme belirliyor benim romanlarımın üslûbunu, tonunu, tekniğini. Konunun elimde bıraktığı tortuya göre yazıyorum. Bu kez sadece birer masalcı değil aynı zamanda birer dilbilimci de olan Grimm kardeşlerin hayatından yola çıktım. Hessen Kontu, zamanında geçinebilmeleri için Almanca bir sözlük sipariş etmişti onlara. ‘F’ harfine kadar yazmaya yetti ömürleri. Onların üzerinden zamanın Berlin’ini, Weimar’ı, Prusya’yı anlatıyorum ama mesela Jacob Grimm’in de üye olduğu ilk Alman parlamentosunun Frankfurt’taki Aziz Paulus Kilisesi’ndeki bir toplantısından bahsederken, aynı kilisede Yaşar Kemal’e Barış Ödülü’nü takdim ederken yaptığım konuşmaya getiriyorum sözü.”</b></p>
<p>Ve bu da “roman” oluyor işte. Yirmi birinci yüzyılın romanı neye benzeyecek acaba? Patavatsızlığı, heyecanla beslenen bir soru bu; romanın yeni biçimleri konusunda muhafazakâr değil, fena halde meraklıyım ben.</p>
<p><b><br/>“Roman,”</b> diyor Grass, bendeki heyecanı ve coşkuyu büsbütün depreştiren bir coşkuyla, <b>“edebiyat türleri içinde bir fahişeye en yakın olanıdır.”</b> Gülüyorum. Ahmet Altan da seviyor bu benzetmeyi; çok gülüyor. Devam ediyor Grass: <b>“Fahişe gibidir roman. Herkes onunla yatabilir, herkes ondan zevk alabilir. <i>Candide</i>’den (Voltaire) <i>Ulysses</i>’e (Joyce) pikaresk romanı da sevebilirsiniz, felsefi romanı da... Ve romancılar, bazen de tarihi baştan anlatmak zorunda kalırlar. Gazetecilerin başaramadığını başarır edebiyatçılar. Tarihsel olayları yeni bir perspektifle yeniden anlatırken, gerçeğe, gazetecilerin, tarihçilerin yaklaşmadığı kadar yaklaşabilirler.”</b></p>
<p><b><br/>Baki kalan bir hoş seda</b></p>
<p>Birkaç saat sonra <b><i>Taraf</i></b>’ın alt katındaki Alkım Kitabevi’ni gezerken, Ahmet Altan’ın <b><i>Kılıç Yarası Gibi</i></b> romanına bakıyoruz Günter Grass’la birlikte. Altan’ın o sırada yanımızda olmamasından yararlanıp 31 Mart Vakası’ndan bahsediyorum; “Osmanlı’nın son dönemini, bizim tarihçilerimizde az rastlanan bir dürüstlükle anlatır bu roman.” Grass, “Ben de bunu söylüyorum işte” diyor mütebessim gözleriyle, hiç ağzını açmadan. Yukarıdaki sohbetimiz sürerken, yaşananların derin dokusuna gazetecilerin ya da tarihçilerin değil, sadece romancıların yazdıkları sayesinde erişebildiğimiz nice örnek vermişti zira. Tolstoy olmasaydı, Napolyon’un Rusya’yı işgalini ne kadar kavrayabilecektik bugün? Hemingway’den, Orwell’den, Malraux’dan okumasaydık, İspanya İç Savaşı’nı ne kadar anlayacaktık?</p>
<p>Grass’ı dinlerken, romanı bir fahişeye benzetmesinde, bu edebî türün “oynaklığı” kadar dürüstlüğünün de, uydurduğu binbir yalanın ortasında bir elmas gibi sert ve parlak bir gerçeklik taşımasının da payı olduğu hissine kapılıyorum. Grass’ın romanlarında beni en çok etkileyen de bu sanırım; bütün o düşsel dünyanın, mecazi anlatımın, neredeyse “grotesk” tiplemelerin arasında gezinen bir dürüstlük hayaleti var; siyahla beyaza teslim olmayan, kötünün içindeki iyiye kalbini açabilen, karanlığın içindeki ışığı gören bir hayalet.</p>
<p>Tabii, bir de sesi var Grass’ın. Sesi olan, yazdıklarının kendine has, bence kâh Stravinsky kâh <b>Bartok</b>vari bir müziği olan, işiterek okunması gereken az sayıdaki çağdaş yazardan biri o.</p>
<p>“Sizin sesiniz var” diyorum boyumdan büyük konuşmaktan biraz utanarak, “sesi olan bir yazar için, edebiyatın sessizleşmesi nasıl bir şey? Konuşmak yerine birbirine telefon mesajı atan, mektuplar yerine elektronik postanın kriptik diline teslim olmuş bir okur kitlesinin sessizliğini aşıp, kendi iç müziğini koruyabilecek mi roman sanatı?”</p>
<p>Gülümsüyor Grass: <b>“Haklısınız. Benim edebiyata bakışım, insanların sürekli hikâyeler dinlemek istediği inancından yola çıkar. Homeros, sözlü bir edebiyatın mirasçısıydı. Roman da sesle başlar. Ve sizin, romanda sesin kaybolmaya başladığını söylemeniz iyi oldu. Bence de öyle maalesef. Bu tuzağa düşmemek için yazarken hep yüksek sesle okurum ben. O müziği dinlemeyi severim.”</b> Sonra duruyor, piposundan bir nefes alıp çok daha muzip bir ifade konduruyor yüzüne: <b>“Keşke bütün yazarlar benim yaptığımı yapsa; yazdıklarını dinleseler bir zahmet.”</b></p>
<p><b><br/>Öfkeliyim öyleyse varım</b></p>
<p>Seksen üç yaşında Grass; tanıdığım en zinde, en enerjik insanlardan biri. Sohbete hiç ara vermek istemeyişi, saatlerce iştahla, merakla, neşeyle, içtenlikle konuşması bizimle, kendimizden daha genç bir arkadaşımızla birlikte olduğumuz hissini veriyor bize. Benim aklıma geleni, Ahmet Altan söylüyor: “Babam Çetin Altan’la aynı yaştasınız ve ona çok benziyorsunuz.”</p>
<p>Bu benzerliği, yaratıcılık ile, dil ustalığı ile, mizah gücü ile, zekâ ve birikim ile açıklamak mümkün olduğu gibi, öfkeyle de açıklamak mümkün sanırım. Nitekim, <b>“Eğer hâlâ şevkle yazıp yaratıyorsam, içimde büyük bir öfke olmasından” </b>diyor Grass; “yazarlar öyledir” diyor Altan, “babam da sizin gibi öfkeli.” Kendisinin de öyle olduğunu iyi biliyor tabii ama bunu susarak söylemek daha çok işine geliyor.</p>
<p>Grass’ı bugünlerde en çok öfkelendiren konulardan birinin “Fransa, Almanya, Türkiye gibi ülkelerde başörtüsünü gericilik sayarak yasaklamaya kalkan zihniyet” olduğunu iki gün önce <b><i>Taraf</i></b>’ta yazmıştık. Başka meseleler de var kuşkusuz onu sinirlendiren ama hepsini tek bir başlık altında toplamak gerekirse, bunun adını “değişik inanç, köken ve yaşama biçimlerine karşı ayrımcılık” olarak koyabiliriz. <b>“Bu ayrımcılık,”</b> diyor Grass, <b>“bizi fakirleştiriyor, siyaseti, toplumu, edebiyatı birbirine benzeyen değil benzemeyen insanların birarada üretip tüketmesiyle zenginleştirebilirsiniz ancak. İşte ben de bunu yapmaya, bu çeşitliliğin zenginlik olduğunu herkesin anlaması için kafaları değiştirmeye çalışıyorum.”</b></p>
<p><b><br/>Kavunla da olur bu iş</b></p>
<p>O sırada Günter Grass’a İstanbul ziyaretinde refakat eden Osman Okkan’la İlker Sayın da katılıyor sohbete. İlker Hanım, “Size komik bir şey anlatayım” diyor, “bir televizyonda Herr Grass’la söyleşi yapıyor ve çok genel sorular soruyorlardı. Sorulardan biri, ‘edebiyat dünyayı değiştirebilir mi’ idi...” Sonrası kahkahalarımızla kesilen bir hikâye...</p>
<p>Günter Grass, <b>“dünyayı değiştirir mi bilemem”</b> demiş cevabında: <b>“Ama edebiyatın bazı hayatları değiştirdiğini biliyorum. Bir keresinde bir konferansımda elli-elli beş yaşlarında bir erkek okurum yanıma geldi ve dedi ki ‘<i>Kedi ve Fare</i> romanınızla hayatımı değiştirdiniz. Sizin sayenizde hiç suçluluk duymadan mastürbasyon yapabiliyorum artık.’ İşte görüyorsunuz romanımın kudretini!”</b></p>
<p>Gülüşürken, “Babam,” diyor Ahmet Altan, “kavunla mastürbasyon yapan bir adamı yazmıştı.” </p>
<p>“Ah, öyle mi? Hiç denemedim, iyi fikir olabilir. En azından sağlıklı” diye cevaplıyor Grass.</p>
<p>“Tabii, kavunu sonradan yememek kaydıyla” diyor Altan.</p>
<p>O sırada <b><i>Taraf</i></b>’ın usta aşçısı Cengiz, cam kâselerde meyve salatası getiriyor bize. Afiyetle yiyoruz.</p>
<p><b><br/>Edebiyatta erotizmi en iyi anlatanlar başörtülü yazarlardı</b> </p>
<p>Günter Grass Almanya’daki Türkiyeliler ve Müslümanlarla yıllardır yakın ilişkide olmuş bir yazar. “Alman Edebiyatı” ifadesini reddediyor, bunun yerine “Almanca Edebiyat” diyerek, Türkler dahil Almanya’daki göçmen nüfusun içinden çıkan nice usta yazarın bu dildeki edebî katkısını selamlamayı yeğliyor. Grass bir ateist ama dinlere meraklı, Türk ve İslam kültürüyle de yolu birçok yerde kesişmiş. Berlin Sanat Akademisi’nin başkanlığını yaptığı yıllarda, kentteki Türkleri konu alan bir sergi düzenlemek için çok çalıştığını anlattı bize. <b>“Ama sonra, beni Türkiye gerçeğiyle tanıştıran bir kavga çıktı, sergiyi yapamadık”</b> dedi: <b>“Türkler, Kürtler, Aleviler, Sünniler hepsi başka bir şey istedi, hepsi kendi adıyla ayrı ayrı temsil edilmenin peşindeydi sergide. Uzlaşamadılar.” </b>Güldük. </p>
<p>Bizi güldüren bir başka hikâyesi Yemen’dendi. Birkaç yıl önce Yemen’de bir köye gitmiş. Köylüler büyük ilgi göstermişler ona ve dinsiz olduğunu bilmelerine rağmen bir gün öğle ezanının sonrasında, müezzinin ağzından “Günter Grass hoş geldiniz, katılın bize” diye seslenmişler ona... Bu ziyaretin sebebi, Grass’a Yemen Devlet Edebiyat Ödülü’nün verilmesiymiş. Dev bir çadırda tören düzenlenmiş; ödülü kabul konuşmasında, siyasi nedenlerle sürgünde yaşamaya zorlanan Yemenli bir yazara sahip çıkmış Grass. Demiş ki, <b>“Ödülü bana verecekseniz, bunu protesto ettiğimi kayda geçirerek verin.”</b> Yemen devlet yetkilileri, bu sözün tercümesi üzerine, biraz şaşkın biraz mutsuz, “Çaremiz yok, vereceğiz ödülü” demişler. Ve Grass, iki yıl sonra Yemen’i tekrar ziyaret ettiğinde sürgündeki yazarın memleketine dönmesine izin verildiğini memnuniyetle öğrenmiş. Bu ikinci ziyaretin vesilesiyse, Arap yazarlarla buluşup “edebiyatta erotizm” üzerine konuşmakmış. <b>“Biliyor musunuz,”</b> dedi bize Grass, <b>“erotizm konusunda en cesur, en ilginç sözleri söyleyenler, en lezzetli anlatımları yapanlar başörtülü kadın yazarlardı.”</b> </p>
<p><b><br/>ycongar@mac.com</b></p></div>

Kaynak: [taraf.com.tr](http://taraf.com.tr:80/makale/10995.htm), [web.archive.org (arşiv bağlantısı)](http://web.archive.org/web/20100426133955/http://taraf.com.tr:80/makale/10995.htm)
# Anahtar deliğinden bakmayı sevenlere

*Yasemin Çongar 24.04.2010*

<div class="yazi"><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>*** </p>
<p>Bir kadını birden çok erkekle birlikte olmaya yönelten nedir? Mahremine buyur ettiği erkeklerin her birinin ayrı bir eksiği tamamlaması, ayrı bir özlemi gidermesi, farklı yaralara üfleyip farklı zevkler vermesi mi? Yoksa kadın, o erkeklerden her birinin yanında, farklı bir kadın olabilmeyi mi sever? <b>Kadınlarının hiçbirinden vazgeçemeyen erkek, hepsine birden mi âşıktır onların; yoksa her bir kadının yanındaki farklı erkeklik hallerinden müteşekkil mi görür kendini?</b> Cevabı bilmiyorum. Bilmem gerekmiyor. Bazı soruları sormak yetiyor çünkü. Sorarak, muhtemel cevapların evrenine girmek yetiyor. </p>
<p>Aşk bahane aslında, bu soruların esas nesnesi “benlik.” Benliğin hem çok parçalı hem de çoğul olduğunu, on dokuzuncu yüzyılın sonunda, bugün bana hâlâ taze gelen bir bakışla anlatan William James, <b>“Ne kadar insan tanıyorsam o kadar da ‘ben’ var bende”</b> derken, içimizdeki “tekillik” ve “bütünlük” duygusunu çürütmüyor, aksine, bu duygunun altyapısını anlamaya davet ediyordu bizi. <b>Yekpare değiliz hiç birimiz, yegâne de değiliz üstelik. Ve galiba bu yüzden seviyoruz o “tekillik” ve “bütünlük” hissini. Aklına, yüreğine, koynuna girdiğimiz insanların her birinin yanındaki farklı hallerimizin toplamı olduğumuzu biliyoruz zira; çoğulluğumuzu ve çok parçalılığımızı içten içe hep sezdiğimizden belki, “benlik” denen o koyu tutkala ihtiyacımız var.</b></p>
<p>Bir insanı tanımanın en iyi yolunun, o insanı, başka insanlarla ilişkisinde gözlemek olduğuna inanırım ben. Bütün kadınlarının yanındaki hallerini bilip, onu bir de diğer erkeklerle yalnızken izleyebilirseniz eğer, bir erkeği tanımaya başlayabilirsiniz. Yani bir erkeği (ya da bir kadını) asla tanıyamazsınız. <b>Edebiyat da bunun için var sanırım. ‘Asla’yı ‘belki’ye çevirmek için.</b> İnsanın, insana ilişkin muhtemel cevaplar evreninde gezinmesini kolaylaştırmak; imkânsız gözlemleri mümkün kılmak ve gerektiğinde en kuvvetli, en koyu tutkalı bile inceltip çözmek için.</p>
<h4><br/> </h4>
<h4>Mektupların mahremiyeti</h4>
<p>Bir insanı, başka insanlarla ilişkisinde tanıyabilmenin mümkün olduğu tek yer, romanlarla filmler değil ama... Yazdığı mektupları okuyarak da mahremine girebiliyorsunuz bir insanın. Farklı muhataplara yönelik satırların yazarı, o satırları mümkün kılan farklı “ben”leriyle beliriyor karşınızda; mektuplar, parçalı, çoğul ve sahici bir siluet çiziyor. <b>Saul Bellow’un mektuplarını okurken bunu hissettim; romanlarını, mülakatlarını, hakkında yazılanları iyi bildiğim bir edebiyatçının, hayatının kapısında ilk kez dikilip gözümü anahtar deliğine uydurmuş oldum. </b>1915 Kanada doğumlu Amerikalı yazar, beş nisan önce öldü. Edebiyat profesörü Janice Bellow, kocasının anısına bir kitap hazırlıyor şimdi; Viking Yayınevi’nin sonbaharda basacağı kitapta Saul Bellow’un 1940’ların başından ölümüne dek yazdığı mektuplar yer alacak. Ben bu kitaptan, <b><i>New Yorker</i></b> dergisinin 26 nisan tarihli sayısında yer verdiği geniş seçki sayesinde haberdar oldum. O seçkiden Bellow’u gözetledim.</p>
<h4><br/><br/>Roman gevşek olmalı</h4>
<p>“Anahtar deliği” deyince, aklınıza aşk mektupları gelmesin. <b><i>New Yorker</i></b>’ın yayımladıkları arasında aşk mektubu yok; gün yüzü görmemiş sırlar, zor itiraflar, kallavi havadisler, lezzetli dedikodular da yok. Buna rağmen, en azından benim daha önce hiçbir anlatıda rastlamadığım kadar çıplak bir Saul Bellow var. <b><i>Augie March</i></b>’ın, <b><i>Herzog</i></b>’un, <b><i>Yağmur Kral</i></b>’ın 1976’da Edebiyat Nobeli’ni alan ama her ne hikmetse Türkçeye pek az çevrilen maharetli yaratıcısını, başka yazarlara hitaben kaleme aldığı ve ilk bakışta pek de “mahrem” görünmeyen mektuplarında usulca soyunurken seyrediyorsunuz. İki insan arasında kalmak üzere yazılmış kelimelere göz değdirmek biraz tedirgin etse de sizi, muhtemel cevaplar evreninizin genişlediğini hissetmenin cazibesi dayanılmaz. </p>
<p>İki edebiyatçının yazışmasını okumanın, bu genişlemeyi mümkün kıldığını Nâzım Hikmet’le Kemal Tahir’den, Thomas Mann’la Herman Hesse’den, Hannah Arendt’le Mary McCarthy’den ya da kısa süre önce kitaplaştırılan Tezer Özlü-Ferit Edgü mektuplaşmasından biliyorsunuzdur belki. <b>“Saul Bellow” kitabının özelliği ise, romancının birçok farklı kişiye yazdığı mektupları, tek taraflı olarak sunması. Bir mütekabiliyet yok bu mektuplarda, tam bir süreklilik de yok; aynı adamın, farklı erkek ve kadın meslektaşlarıyla ilişkisindeki farklı hallerini izlemenin sihri ve bu hallerden bir yazar portresi üretmeye çalışmanın eğlencesi var sadece. </b></p>
<p>Bellow’un, ilk edebî başarısı sayılan <b><i>The Adventures of Augie March</i></b>’ın (Augie March’ın Maceraları) 1953’te, 38 yaşındayken yayımlanmasından sonra, yakın arkadaşı Bernard Malamud’a yazdığı mektup mesela, roman sanatı üzerine nice denemeye bedel. Bizde daha ziyade 1952 tarihli romanı <b><i>The Natural</i></b>’ın (Doğuştan Yetenekli) film yapılması sayesinde tanınan Malamud’a şöyle sesleniyor Bellow: <b>“Bu kitabı yazarken bir duruşum vardı benim. Senin yapılandırmacı (constructivist) dediğin yaklaşıma karşı çıktığımı ilân ettim. Bir mektup gibi, bir roman da, gevşek olmalı bence, uzun mesafe katetmeli, hızlı koşmalı, ölme ve çürüme riskini göze almalı. Bu yüzden, Flaubert’den uzaklaştım ben; Walter Scott’a, Balzac’a, Dickens’a yaklaştım.”</b></p>
<h4><br/><br/>Zekâmın yetmediği yer</h4>
<p>Malamud’a, edebî tercihlerinden gayet emin bir tonda hitap eden Bellow, aynı yıl, aynı kitabı hakkında, Amerika’da edebiyat eleştirmenlerinin pîrî sayılan Lionel Trilling’e yazarken farklı bir adam sanki: <b>“Romanda, başka bir insanı hakiki bir aşkla sevmenin, hayatta bir işleve sahip olmaya başlamak olduğunu anlatmak istedim. Ama sanırım ikna edici olamadım. Belki de bunu yapabilmek için bende olmayan türden bir zekâ gerekiyor. Aslında zekânın diğer türü olan hayalgücü yetiyor bana. Daha doğrusu, zekânın öteki türlerinin alanına girmek için aşmamız gereken sınırlarda takılmamız, hayalgücümüzü de kısıtlamasaydı eğer, yetebilirdi.”</b></p>
<p>Ünü giderek artan, egosu güçlü bir romancıdan pek beklenmeyecek samimiyetteki bu satırlarda, tevazu mu ağır basıyor sizce, özgüven mi? </p>
<p>Bu sorunun muhtemel cevaplarından birini, Bellow’un 1956’da, Amerikan güneyinin kuvvetli kalemi William Faulkner’a (1897-1962), faşist şair Ezra Pound (1885-1972) hakkında yazarken kullandığı vahşi üslup verebilir belki; özellikle de, Faulkner’ın bu mektuptan yedi yıl önce Nobel aldığını hatırlarsanız:</p>
<p><b><br/>“Siz, Bay Faulkner, bu devletler tarafından onurlandırılmayı hak etmiştiniz... Ama İsveç ve Fransa hükümetleri ona sahip çıkıyor diye, Ezra Pound’un serbest bırakılmasını istemenizi anlayamıyorum. Amerika, Pound’un deliliğini göz önünde tutarak hayatını bağışlamakla yeterince merhamet gösterdi. Beni tam anlamıyla afallatan şey, siz ve Bay (John) Steinbeck gibi yıllarını kelimelere vermiş iki insanın, Ezra Pound’ın nefret dolu kelimelerinin mânâsını kavramayı reddetmenizdir. Onun yazdıkları şiir midir sizce yoksa cinayete davet mi?”</b></p>
<h4><br/>Hakiki şeysin sen</h4>
<p>Bellow’un mektuplarının muhatapları arasında John Cheever, Cynthia Ozick ve Philip Roth gibi, Amerikan toplumunu anlayabilmek için okunması bence şart olan yazarlar var. Yıllar içinde, meslektaşlarına gönderdiği yüzlerce sayfada, kâh iddialı, inatçı ve kendinden memnun bir edebiyatçı silueti çiziyor Bellow, kâh zaaflarını, korkularını, yaralarını gösteriyor. Hep mütebessim yazsa da, bazılarına gururla gülümserken, diğer muhatapları karşısında pekâlâ kendisiyle dalga geçebiliyor. Bazen de yumuşacık bir adam oluyor; kelimelerinde eriyor sanki. 1996’da, 81 yaşına vardığında, babası yazar Kingsley Amis’i bir yıl önce kaybeden 1949 doğumlu İngiliz romancı Martin Amis’e şöyle yazıyor Bellow: <b>“1994’te kırk yaşlarındaki bir adamın biyolojik yapısına sahip olarak hastaneye yattım. Bir yıl sonra çıktığımda, İhtiyar Denizci’ye dönmüştüm ve bu Denizci roman yazamıyordu artık. Tek bir hikâyesi kalmıştı, onu da dikte ettirebiliyordu ancak. Yine de, kendime ‘hâlâ bir yazarsın sen’ deyip durdum, ‘toparlanıp ihtiyarlığınla yüzleşsen iyi olacak.’ Baban gibi, yazarken kelimeleri tümden unutmama yol açan bir hafıza kaybı yaşamadım ben. Yine de babanın daktilonun başında, aradığı kelimelere birtürlü ulaşamayarak saatlerce otururken çektiği azabı anlayabiliyorum. Sana karşı babalık hisleri besliyorum. Bizi sadece dil ve üslup birleştirmiyor. Daha derin bir bağ var aramızda.”</b></p>
<p>Bu son cümleleri ilk kez okurken boğazıma yerleşen yumru, şimdi onları tercüme ederken de yerli yerinde. Anahtar deliğinden seyrettiğim Saul Bellow’u, daha önce hiç olmadığı kadar sevdim. Ayrı ayrı zamanlarda, farklı duygularla yazılmış ama hepsi de insana samimiyet hissi veren mektuplarında Ozick, Malamud ve Roth’un yazarlıklarını övmek için kullandığı ortak bir cümle var Bellow’un. <b>“You are the real thing”</b> diyor onlara; “hakiki şeysin sen.” Ben de bu mektupların yazarı için böyle düşünüyorum.</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/makale/11026.htm), [web.archive.org (arşiv bağlantısı)](http://web.archive.org/web/20100427082717/http://www.taraf.com.tr:80/makale/11026.htm)
# Bile bile ölüm

*Yasemin Çongar 27.04.2010*

<div class="yazi"><p>Şamil Tayyar dün <i>Star</i>’daki yazısını gayet yerinde bir soruyla bitiriyordu:</p>
<p>“Müesses nizam, yeni anayasa ve demokratik açılıma neden ölümüne karşı?”</p>
<p>Mecazi bir ifade değil bu; Tayyar “ölüm” derken kelimenin tam anlamıyla “ölüm”ü kastediyor.</p>
<p>Müesses nizamın, anayasa değişiklik paketini ve demokratik açılımı engelleme girişimlerinin Meclis dışında, kirli savaş yöntemleriyle de süreceği öngörüsünde bulunan Tayyar, son istihbarat raporlarından alıntılarla, PKK dahil çeşitli örgütler kullanılarak, Güneydoğu ve Karadeniz’de kaos yaratabilecek saldırıların planlandığını haber veriyor.</p>
<p>Tayyar, yine bu istihbarat raporlarına dayanarak, <b>“Giresun ve Tokat’ta sol örgütlerle işbirliği yapılarak eyleme geçilebilir”</b> diye yazdı dün.</p>
<p>Çok benzer bilgiler, <i>Bugün</i> gazetesinde Adem Yavuz Arslan’ın köşesinde de vardı:</p>
<p><b><br/>“Güvenlik birimlerinin elindeki veriler ve yapılan risk analizi çalışmalarına göre tablo tedbirli olmayı gerektiriyor... Verilere göre, Tokat ve Giresun ile Hatay-Amanoslar yeni eylem bölgeleri seçilmiş.” </b> </p>
<p>Bu iki yazıyı okuyanlar için, dün öğleden sonra Giresun’da bir astsubayın şehit olmasıyla sonuçlanan mayınlı saldırı haberi, acı bir “teyit” niteliğindeydi daha ziyade. </p>
<p>Doğrusu, biz de şaşırmadık. </p>
<p>Zira <i>Taraf</i> muhabiri Mehmet Baransu iki gün önce Tayyar ve Arslan’ın sütunlarında aktardığına benzer istihbarat bilgileriyle büroya gelip, <b>“Karadeniz’de ve güneyde nerelerde nasıl saldırı planları yapıldığına ilişkin istihbarat, yer yer, karakol karakol, mevki mevki devletin elinde”</b> dedi; bizse somut belge ile destekleyemediğimiz bu duyumları haberleştirmedik.</p>
<p>Ama havanın kötü koktuğu kesindi; son yumruk olayları ve polisi hedef alan misilleme eylemleri bu kokuyu kesifleştirmişti; her an yeni bir saldırı haberi gelebilirdi.</p>
<p>Nitekim geldi de...</p>
<p><b><br/>Dün Giresun’da patlatılan mayın, müesses nizamın anayasa değişikliğini ve demokratik açılımı, Tayyar’ın yazdığı gibi “ölümüne” engellemek istediğinin yeni bir işareti değilse, nedir?</b></p>
<p><i><br/>Taraf</i> yazarı, eski başkomiser Emre Uslu’nun Neşe Düzel’e söylediği, “devletin bir kesimi 2011 seçimlerine giden süreci, kritik bir süreç olarak görüyor; AK Parti’nin oylarının, bir daha iktidara gelmemek üzere eritilmesini istiyor” ifadesi, derin güçlerin bu isteklerine ulaşmak için kaosa bel bağladıklarını ima ediyor.</p>
<p><b><br/>Tokat-Reşadiye saldırısı, Samsun’da Ahmet Türk’e atılan yumruk, ardından Samsun ve Kızıltepe’de polisi hedef alan saldırılar gibi Giresun’daki mayın da, faili kim olursa olsun, son tahlilde, bu ülkedeki değişimi durdurma amaçlı bir kaos planının uygulamaya konması değil midir?</b></p>
<p>Ve bu saldırılara ilişkin olarak, gazetelere bile yansıyan ayrıntıda istihbarata sahip olan güvenlik güçlerinin önlem almadaki ataleti, onların da bu kaos planının parçası olduklarını düşündürmez mi?</p>
<p>Samsun’da polisin üzerine düşeni yapmaması, Kızıltepe’de bugüne dek PKK’nın elinde hiç görmediğimiz türden bir silahın kullanılması, “Giresun’da saldırı olacak” haberinin iki ayrı gazetenin Ankara temsilcisi tarafından duyurulduğu gün Giresun’da saldırı olması, tuhaf değil mi?</p>
<p><b><br/>Müesses nizamı temsil eden, gündemdeki yargı reformunu, Kürt açılımının ilerlemesini ve esas olarak da AKP’nin 2011 seçimlerinden de birinci parti çıkmasını istemeyen bir derin güç, bu ülkenin siyasetçisini bile bile yumruklatıp, bu ülkenin askerini, polisini bile bile ölüme mi gönderiyor acaba?</b> </p>
<p>Başka bir ülkede, başka bir zamanda sorulsa “komplocu” bakış açısını yansıtacak olan bu sorular, ne yazık ki 2000’li yılların Türkiyesi için kaçınılmaz.</p>
<p>Zira bu filmi, sadece 1980’e giderken görmedik biz; bu filmin yeni gösterimlerini 2006’da, 2007’de de seyrettik.</p>
<p>AKP’nin 2007 seçimlerinde zafer kazanmasını ve Çankaya Köşkü’ne “eşi başını örten” bir cumhurbaşkanı göndermesini de “ölümüne” engellemek istedi bazıları.</p>
<p>Bugün her birinin de “Ergenekon” ile bağlantılı olduğu yolunda çok ciddi şüpheler doğan o kanlı eylemleri hatırlayın:</p>
<p><b><br/>5 Şubat 2006’da Trabzon’da Rahip Santoro’nun öldürülmesi, 17 Mayıs 2006’daki Danıştay Cinayeti; 19 Ocak 2007’de Hrant Dink’in katli;  13 Nisan 2007’de Malatya Zirve Yayınevi Katliamı; 22 Mayıs 2007’de Ankara Anafartalar’da patlatılan canlı bomba...</b></p>
<p>Bu saldırıların birbirinden bağımsız ve münferit olmadığı yolunda ciddi bir kanı oluştu bugün; bu eylemlerin birçoğunda devletin güvenlik görevlilerinin açık ihmali ve hatta kasti karartması olduğu yönünde veriler mevcut; ve elimizde, bu saldırıların bazılarından “amacına ulaşamamış operasyonlar” diye bahsederek yeni katliamların fizibilitesini yapan 2009 tarihli Kafes Eylem Planı gibi belgeler var artık.</p>
<p><b><br/>2007’de demokratik bir süreci engellemek için onca kan akıtan gücün, 2010’da anayasa değişikliğini, Kürt açılımını, 2011’de de sil baştan yeni bir anayasa yapılmasını sekteye uğratmak için öldürmekten başka çare görmediğini söylemek, ne yazık ki, “komploculuk” diye geçiştirebileceğimiz bir şey değil bu ülkede.</b></p>
<p>“Giresun’da saldırı olabilir” haberlerinin yazıldığı gün Giresun’dan gelen şehit haberini, “korkunç tesadüf” diye açıklayamayız.</p>
<p>Dün birileri, bir astsubayı bile bile ölüme gönderdi. </p>
<p>Ve o birileri er geç bunun hesabını verecek. </p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/makale/11053.htm), [web.archive.org (arşiv bağlantısı)](http://web.archive.org/web/20100430090503/http://www.taraf.com.tr:80/makale/11053.htm)
# Mitoman devlet

*Yasemin Çongar 28.04.2010*

<div class="yazi"><p>Başlangıçta dikkat çekmek için olayları abartarak anlatan, sonra sürekli ilgi odağı olma hevesiyle düpedüz yalanlar uydurmaya başlayan, giderek yalancılığa fena halde alışıp, artık her fırsatta yalanlar uyduran, yalan söylemeden duramaz hale gelen, zamanla sadece yalanlarının değil gerçeğin ucunu da büsbütün kaçıran, anlattığı ve inandığı şeylerin hangisinin doğru, hangisinin uydurma olduğunu çevresindekiler gibi, kendisi de ayırt edememeye başlayan hastalar vardır.</p>
<p>Onlara mitoman denir.</p>
<p>Bizim devlet de mitomaniden mustarip.</p>
<p>Sunturlu yalanlarda, ayrıntılı komplolarda, hassas provokasyonlarda, hesaplı karartma ve karalamalarda uzman olan “derin” güçleri var devletin; bu güçler, dürüst bürokratlarla iyi niyetli vatandaşları uzun süre kandırmakla kalmıyor, bir yandan da, yalanlarıyla birlikte gerçeğin ucunu da büsbütün kaçırıyorlar bazen.</p>
<p><b><br/>Çok katmanlı ve süreklilik arz eden yapısıyla devletin unsurlarından biri, yalan söylemeyi rutin hale getirip, kararlarını bu yalanlar üzerine bina etmeye başlayınca, devletin diğer unsurlarının da bundan etkilenmesi; zamanla, bir devlet biriminin yalanlara dayalı bir kararının, bir başka birimin yeni bir kararı için “veri” teşkil etmesi, ve böylece bir bütün olarak bürokrasiyle,</b> <b>ona inanan siyaset ve toplum kesimlerinin, bir tür zincirleme reaksiyon halinde gerçeklerden kopması kaçınılmaz.</b></p>
<p>Toplu bir mitomani vakası yaşadık, yaşıyoruz bu ülkede.</p>
<p>Danıştay Cinayeti’ne bakın.</p>
<p>“Derin” yalanların bu kadar iç içe geçtiği, o yalanlara dayalı hesapların bu kadar yaygın biçimde uygulamaya konduğu ve bir kısmı “görevli,” bir kısmı da sanırım ziyadesiyle “saf” olan iradi veya gayrı-iradi işbirlikçilerin yardımıyla, gerçeğin bu kadar ustalıkla toplumdan saklanarak, yalanların bu kadar ustalıkla levyeleştirildiği bir başka olay bulmak zordur.</p>
<p><b><br/>Düşünsenize, 17 Mayıs 2006’da işlenen cinayet tam bir “oldu da bitti maşallah” haletiruhiyesi içinde, dönemin cumhurbaşkanından <i>Hürriyet</i>’in o zamanki genel yayın yönetmenine kadar, bilumum “görevli” ya da “saf” aktör tarafından “laik devlete karşı İslamcı bir saldırı” olarak etiketlenivermişti.</b></p>
<p>18 Mayıs 2006 tarihli <i>Hürriyet</i>’in manşeti “Kaşıya kaşıya” diye bağırıyor; devamında Mustafa Yücel Özbilgin’in öldürülmesinin siyasi faturası “Türban, her fırsatta toplumun gündemine sokuldu. Danıştay, türbanla ilgili aldığı bir karardan sonra hedef gösterildi. Ve Türkiye’yi sarsan alçakça saldırıya davetiye çıkarıldı” diye başörtüsü serbestîsinden yana olanlara kesiliyor; hükümet ve özgürlükçü kesim alenen suçlanıyordu. </p>
<p>Gazetenin Genel Yayın Yönetmeni de, yazısına “Cumhuriyet’in 11 Eylül’ü” başlığını atarken bu teşhisin neler ima ettiğinin farkındaydı kuşkusuz.</p>
<p><b><br/>Danıştay Cinayeti yalanı sunturlu bir yalandı, durgun akıllılar için inanması kolay bir yalandı, bulaşıcı bir yalandı ve, tabii, yalan olduğunun hiç anlaşılmayacağı umulan bir yalandı.</b></p>
<p>Nitekim Alparslan Arslan 13 Şubat 2008’de Özbilgin’i öldürmek suçundan iki kez ağırlaştırılmış müebbet hapse çarptırılırken, “Genelkurmay şeriatın önüne geçmeye çalışmasın, Abdullah Gül’den, Başbakan Erdoğan’dan ve imanlı kişilerden Türkiye’de şeriatı ilan etmelerini istiyorum, yoksa kan dökülür” diyerek tam bir mitoman gibi davrandı. </p>
<p>Diğer sanık Osman Yıldırım, Atatürk’e en ağırından hakaret ederek yalanı katmerlendirmekten geri durmadı.</p>
<p>İş bitmişti, dava kapanmıştı.</p>
<p>“Derin” güçlerin elinde çok kullanışlı bir yalan vardı artık.</p>
<p>Nitekim Yargıtay Başsavcısı Abdurrahman Yalçınkaya ve teşvikçileri boş durmadılar; 14 Mart 2008’de, yani Danıştay sanıklarının mahkûm olmasından tam bir ay sonra AKP’ye karşı kapatma davası açıldı.</p>
<p><b><br/>Çoğumuz unuttuk belki ama <i>Taraf</i>’ın bugün sürmanşetten hatırlattığı gibi, Yalçınkaya’nın iddianamesinde Danıştay Cinayeti ve sanıkların son duruşmadaki sözleri önemli bir yer tutmuştu.</b></p>
<p>Yalçınkaya, seçimle işbaşına gelmiş hükümet partisine karşı gerçekleştirmek istenen yargı darbesini, Danıştay Cinayeti yalanına dayandırmaya çalışmıştı.</p>
<p>Yazdığı iddianameye göre, Başbakan Erdoğan’ın ve AKP’li vekillerin üniversitedeki başörtüsü yasağına karşı beyanları ve bu konuda yasakçı karar alan Danıştay’ı eleştirmeleri, 17 Mayıs 2006’daki kanlı saldırının hazırlayıcısı olmuştu... </p>
<p>“Sanıkların son duruşmadaki sözleri eylemi hangi saiklerle yaptıklarını, laikliği savunanları ve laik Cumhuriyeti bekleyen tehlikeleri göstermeye yeterlidir” diyordu Başsavcı. </p>
<p>Meramı açıktı; AKP’nin laikliğe karşı tehdit oluşturduğuna inanıyordu.</p>
<p>Nitekim, yalan yalanı doğurdu o davada; AKP’nin “laikliğe karşı eylemlerin odağı” olduğu ilan edildi.</p>
<p><b><br/>“Derin” güçlerin eline yeni bir koz geçti böylece; öyle ki, gündemdeki anayasa değişikliğine direnmeye çalışan anamuhalefet partisi lideri Deniz Baykal daha geçenlerde, “AKP Anayasa’yı değiştiremez çünkü ‘laikliğe karşı odak’ olduğuna karar verildi” diyerek, gerçeklerden zincirleme reaksiyonla kopmanın nasıl bir şey olduğunu hatırlattı hepimize.</b></p>
<p>Allahtan ki, mitomaninin tedavisi mümkün.</p>
<p>Allahtan ki, bir zaman geliyor, sönüyor yalancıların mumu.</p>
<p>Danıştay Cinayeti, biliyorsunuz, “kapanmış bir dava” iken Ergenekon Davası ile birleştirildi; cinayet mahkûmları Ergenekon sanığı şimdi.</p>
<p><b><br/>Ve cinayetin nasıl karartıldığı, kamera kayıtlarının nasıl silindiği, bu konuda TÜBİTAK’ın nasıl rapor verdiği; ilgili mahkemenin yalanları açığa çıkarması muhtemel bu gerçeği nasıl görmezden geldiği biliniyor artık.</b></p>
<p>Gerisi çorap söküğü gibi gelecektir.</p>
<p>Zira zincirleme yayılan tek şey yalan değildir; bir ipin ucundan tutmak, bir ilmeği gevşetmek yeter bazen yalanın örgüsünü söküp, gerçeğin yumağını sarmaya başlamak için.</p>
<p>“Derin” devletin birçok yalanında olduğu gibi, Danıştay Cinayeti’nde de gerçeğin bir ucundan tutuldu artık.</p>
<p>Zamanın cevval cumhurbaşkanıyla acul genel yayın yönetmeni için diyecek fazla bir şey yok; onlar ya görevliydiler ya da saf.</p>
<p>Yargıtay Başsavcısı ise, bugünlerde yazdığı iddianameye yeniden bakar umarım... Ve bir daha mum yakmaya kalktığında, iki kere düşünür.</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/makale/11068.htm), [web.archive.org (arşiv bağlantısı)](http://web.archive.org/web/20100501230526/http://www.taraf.com.tr:80/makale/11068.htm)
# En kara senaryo

*Yasemin Çongar 30.04.2010*

<div class="yazi"><p>Pek münasip bir başlıktı...</p>
<p><b><br/>Okay Gönensin dünkü <i>Vatan</i>’da, bu başlığı taşıyan yazısında gerçekten de kapkara bir senaryo tarif ediyordu.</b></p>
<p>Çoğumuzun kulağına çalınan bu senaryonun kalbinde, statükocu güçlerin değişime karşı ortak direnişi var.</p>
<p>İlk adımı, zaten kendisi de ilan ettiği üzere, askerî vesayetin siyasetteki bir numaralı temsilcisi olan CHP atacak.</p>
<p><b><br/>CHP’nin anayasa değişiklik paketinin iptali için yapacağı başvurunun Anayasa Mahkemesi’nce, “referandum sonucunun beklenmesine gerek yok” denerek kabul edilmesi ikinci adımı oluşturacak.</b></p>
<p>Üçüncü adım, Anayasa Mahkemesi’nin, statükocularla birlikte saf tutarak, bizatihi kendi yapısında da ciddi değişiklikler öngören bu paketi “Anayasa’nın değiştirilemez maddelerine aykırı” bulması olacak.</p>
<p><b><br/>Dördüncü adımda, sıra askerî vesayetin devamını isteyenlerin ne zamandır kapısını aşındırdığı Yargıtay Başsavcısı’na gelecek; ilk hamlesinde AKP’yi “laikliğe karşı odak” ilan ettirmeyi başarsa da, kapattıramayan Abdurrahman Yalçınkaya’nın bu kez, “Anayasa’nın değiştirilemez maddelerini değiştirmeye kalkışmak” suçlamasıyla yeni bir kapatma davası açacak.</b></p>
<p>Beşinci adım, artık tahmin edileceği üzere, AKP’nin kapatılması ve Başbakan dâhil birçok AKP’li vekilin siyasetten men edilmesi olacak.</p>
<p><b><br/>Altıncı adımda, hükümetin düşmesi, Türkiye’yi seçime götürmek üzere bir CHP-MHP koalisyonu kurulması ve Ergenekon, Kafes, Balyoz benzeri bir dizi dava ve soruşturmanın Gönensin’in deyimiyle “uyutulması” gibi orduda, yargıda, siyasette ve medyadaki askerî vesayetçilerin nicedir rüyasını gördükleri gelişmeler yaşanacak.</b></p>
<p>Olur mu dersiniz?</p>
<p>Ben kendi hesabıma, 2007’deki 367 soytarılığından sonra, bu ülkede statükocuların yargı üzerinden deneyecekleri ayak oyunlarının hiçbirine peşinen “olmaz” dememeyi öğrendim.</p>
<p>Ayrıca, 367 kararının perde arkasının hâlâ gün ışığına çıkmadığını, o kararın alınmasında hangi telkinlerin ne ölçüde rol oynadığının, sürecin baş aktörleri ve figüranlarınca henüz itiraf edilemediğini de iyi biliyorum.</p>
<p>Bu denkleme, seçmenden teveccüh göremeyince, 367 benzeri anti-demokratik girişimlere bel bağlayan statükocuların bir numaralı dayanağının yüksek yargıdaki kast sistemi olduğunu, anayasa değişiklik paketinin de esasen bu kast sistemini sona erdireceğini ilave ettiğinizde, en kara senaryonun arkasındaki saiklar daha iyi anlaşılıyor.</p>
<p>Tabii, gündemin en flaş haberlerinin neler olduğunu da aklımızda tutmalıyız: </p>
<p>Genelkurmay Karargâhı’nda 2009 yılında hazırlanan AKP ve Fethullah Gülen’i Bitirme Planı nedeniyle Kurmay Albay Dursun Çiçek hakkında dün yakalama kararı çıkarıldı; Üçüncü Ordu Komutanı Orgeneral Saldıray Berk’in “Ergenekon terör örgütü yöneticisi olmak” suçundan yargılanmasına 4 mayısta başlanacak; Balyoz soruşturması kapsamında gözaltına alınmaları son dakika müdahalesiyle önlenen 78 muvazzaf subayın davetle ifade vermeleri bekleniyor, vesaire... </p>
<p><b><br/>Hâsılı, öyle bir dönemden geçiyoruz ki, anayasa değişikliği paketinin referandumda halkın oylarıyla kabulünü ve yürürlüğe girmesini önlemek, askerî vesayetçiler için bir tür hayat memat meselesine dönüşmüş durumda.</b></p>
<p>Zira 1961 ve 1982 Anayasalarının kendilerine sunduğu, seçilmişlerin iktidarını imkânsız, vesayeti ise mutlak kılan anti-demokratik hukuki altyapının, bu değişiklikle parçalanacağını teşhis etmiş durumdalar.</p>
<p>Bu değişikliği önleyememeleri halinde, darbecileri yargılatmamanın; Ergenekoncuları, Kafesçileri, Balyozcuları korumanın imkânsız olacağını iyi biliyorlar.</p>
<p>Dolayısıyla, Okay Gönensin’in yazdığı senaryoya “yok artık daha neler” deyip omuz silkme lüksümüz olmadığını düşünüyorum ben.</p>
<p>Nitekim AKP ve çevresindekilerle konuşunca, onların da bu senaryonun çeşitli versiyonlarını “ihtimal dâhilinde” gördüklerini anlıyorsunuz.</p>
<p>Bir Kuzey ülkesi büyükelçisi, “İkinci kapatma davasının hazır olduğunu öğrendim” demişti bana geçenlerde. </p>
<p>Keskin bir siyasi gözlemci de, “Yargıtay Başsavcısı, her cuma koltuğunun altında kapatma davası dosyasıyla dolaşıyor ” diyordu dün. </p>
<p>Bir AKP’li, “Sabih Kanadoğlu gibi akıl hocaları olduğu sürece, yeni bir davaya hiç şaşırmayız” derken, bir başkası, “CHP’ye aman elinizi çabuk tutun diye baskı yapan” medyatik isimlerin adlarını sıralıyordu.</p>
<p>Bütün bu karamsar beklentileri bir nebze hafifleten şey ise, “en kara senaryo” uygulandığında filmin nasıl sona ereceğine ilişkin öngörüler.</p>
<p>Nitekim yukarıda saydığım altı adımın sonrasında, kaçınılmaz olarak sandığa gidilecek.</p>
<p><b><br/>Ve her ne kadar, statükocular, Erdoğan’ın “yasaklı”, AKP’nin “kapatılmış” olduğu bir ortamda, aynı anlayışı temsil edecek yeni bir partinin seçim kazanma şansının azalacağını umsalar da, bu umuda bel bağlamanın Rus ruleti oynamaya benzediğinin farkında olmalılar.</b></p>
<p>AKP’lilerin “Biz 27 Nisan e-muhtırasına gerekli cevabı verdik ve 367 oyunundan sonra sandıktan yüzde 47 ile çıktık” diye övünmesi boşuna değil.</p>
<p>CHP’ye, Anayasa Mahkemesi’ne, Yargıtay Başsavcısı’na ve onları teşvik eden bilumum cübbeli, silahlı, kalemli erkâna, halkın sağduyusunu hafife almamaları gereğini ne kadar hatırlatsak azdır.</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/makale/11093.htm), [web.archive.org (arşiv bağlantısı)](http://web.archive.org/web/20100502031328/http://www.taraf.com.tr:80/makale/11093.htm)
# Yazı masasından yatağa iktidar mücadelesi

*Yasemin Çongar  01.05.2010*

<div class="yazi"><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>*** </p>
<p>Unutmak için uzaklara giden bir kadının, kendisini unutturmamak için yazdığı mektupları okumuştum. Her kelimesi acı dolu, her kelimesi sessizce merhamet dilenirken ikide bir “bana acıma” diyen mektuplar... Boynu bükük yazıyordu kadın. Ayrılığı nasıl taşıyamadığını anlatıyordu; sığındığı kıyı kasabasında denizle, doğayla, müzikle, kitaplarla nasıl avunamadığını... Yaşlı annesini perişan edecek kadar perişan bir halde olduğu sızıyordu satır aralarından. Kâbuslarını anlatıyordu. Bu kelimelerin hiçbirini kullanmadan, “anne olma hakkımı elimden aldın benim” diyen bir kâbus hatırlıyorum; kanlı bir gelinlik hikâyesi, bir kaza, ağlayan bir bebek... Korkunç mektuplardı. Kendine acındırmak için her şeyi yapıyordu kadın. Onu bu sürgüne zorlayan ihanetin intikamını almanın değil, içini kanatan adama geri dönmenin yolunu arıyordu. “Sen iyi ol” diye yazıyordu ikide bir, “sakın bana acıma.”</p>
<p>O mektupları okuyan erkek ne hissetti bilmiyorum ama sevilmediğini anlayan bir insanın, sevdiğinin merhametinden medet umması içimi acıtmıştı benim. Erkek tanınmış bir yazardı; kadınsa, ancak o mektupları yazmaktan vazgeçtiğinde gerçek bir yazar olabileceğini henüz bilmiyordu.</p>
<h4> </h4>
<h4>Tekil ve kalıcı olmasını istemeksizin</h4>
<p>Bir yazar sadece kendisine sadıktır. Belki de sırf bu yüzden, karşılıklı güvensizlik temelinde yükseldiği ve ihaneti anlamsızlaştırdığı için mümkündür iki yazarın aşkı. Ya da Belçika doğumlu edebiyat kuramcısı Luce Irigaray’ın 2002 tarihli La Voie de l’amour (Aşkın Yolu) adlı kitabında yazdığı gibi, “İnsanın kendisine ve ötekine sadakati, farklı bir bütünlük hissine kavuşabilmek için, hemen erişilebilecek bir bütünleşmenin cazibesine sırt çevirmekten geçer. O farklı bütünlük hissiyse, sadece tek bir kişiye bağlı ve kalıcı olmasını istemeksizin hatırlayıp kutlayabileceğimiz türden karşılaşmaların meyvesi olabilir ancak.”</p>
<p>Britanya ve Amerika’da birkaç hafta önce piyasaya çıkan Between the Sheets (Çarşafların Arasında), bu tür karşılaşmaların hikâyesi işte. 43 yaşındaki İskoçyalı yazar Lesley McDowell, ben her ne kadar “çarşafların arasında” diye çevirsem de, İngilizcenin azizliği sayesinde aynı zamanda “kâğıtların arasında” anlamına da gelen bu başlığın altında, edebiyatçıların aşklarını anlatıyor. Alt başlığı The Literary Liaisons of Nine 20th-Century Women Writers (Yirminci Yüzyıl’da Yaşamış Dokuz Kadın Yazarın Edebî İlişkileri) olan kitabı, yatakla yazı masası arasında gidip gelen bir iktidar mücadelesinin farklı tezahürleri üzerine dokuz bölümlü bir deneme olarak okumak da mümkün.</p>
<h4> </h4>
<h4>Kadınların hiçbiri kurban değildi</h4>
<p>McDowell’ın anlattığı edebiyatçı çiftler arasında, hayatları ve aşkları daha önce didik didik edilip defalarca yazılmış olan Anais Nin ile Henry Miller, Sylvia Plath ile Ted Hughes, Simone de Beauvoir ile Jean-Paul Sartre, Martha Gellhorn ile Ernest Hemingway var. Ama Between the Sheets, H.D. ile Ezra Pound, Rebecca West ile H.G. Wells, Katherine Mansfield ile John Middleton Murry, Jean Rhys ile Ford Maddox Ford, Elizabeth Smart ile George Barker gibi nispeten daha az incelenip anlatılmış olan çiftlerin mahremine de giren bir kitap...</p>
<p>McDowell’ın asıl başarısı ise, “edebiyatçı aşkları” gibi harcıâlem bir konuyu, taptaze bir bakış açısıyla ele almasında. Özünde, dokuz mutsuz aşkı yazıyor McDowell; âşıkların hiçbiri için üzülmeden yapıyor bunu. Zira “bana acıma” diye yalvaran acıklı mektuplar üretmesi imkânsız aşklar bunlar; önce kendisine sadık olan yazarların, ihanet kelimesini anlamsızlaştıran, kalıcı ve tek kişilik olma hevesinden çoktan vazgeçmiş, mutsuzluğun kadrini pek iyi bilen aşkları.</p>
<p>Kitabın başında ne yapmak istediğini açıkça anlatıyor McDowell: “Bu ilişkileri, bu dokuz kadının duygusal ve edebî hayatlarının merkezinde konumlandırmaya çalıştım. Onların başarılarını azımsamak değil, aksine vurgulamak için yaptım bunu. Bu ilişkilerin, onlar için neden ve ne kadar önemli olduğunu göstermek istedim. Kitabın amacı, burada anlatılan kadın sanatçıların hiçbirinin birer kurban olmadığını göstermektir. Onlar kendi kaderlerine, bilerek ve bir kurbanın haletiruhiyesinden hiçbir iz taşımaksızın karar verdiler. Bu ilişkileri yaşadılar çünkü sanatlarının ve şair ruhlarının bu ilişkilerden kazanacağı bir şeyler vardı.”</p>
<h4> </h4>
<h4>Bir yere kadar kendini verebiliyordu</h4>
<p>McDowell’ın anlattıkları arasında, yazısını benim en çok sevdiğim kadın yazar Katherine Mansfield... Yeni Zelanda doğumlu Mansfield, Türkçeye Katıksız Mutluluk diye çevrilen Bliss adlı uzun hikâyesinde, gerçek yüzünü herkesten gizleyen bir kadının, saklanmaktan vazgeçtiği ilk andaki dehşetini anlatırken, “Yaptığımı düşündükçe soluğum kesiliyordu,” der, “birisine hayatımın iki yüzünü de göstermiştim. Elimden geldiğince içtenlikle, gerçeğe bağlı kalarak ona her şeyi anlatmıştım. Gerçekten iğrenç olan, edebî günün ışığını büyük olasılıkla asla göremeyecek olan, suyun dibine batmış hayatıma ilişkin şeyleri açıklamak için çok büyük özen gösterdim. Bütünüyle kendimi olduğumdan çok daha kötü gösterdim, daha çok övünen, daha alaycı, daha hesapçı.”</p>
<p>Between the Sheets ’de McDowell’ın anlattığı Katherine Mansfield de işte böyle bir kadın; altmıştan fazla kitabı olsa da hiçbir zaman Mansfield’ın ününe erişemeyen İngiliz deneme yazarı ve edebiyat eleştirmeni John Middleton Murry ile ilişkisinde hep biraz alaycı, hep biraz hesapçı ve bu ona derin bir dehşet verse bile iki yüzünü de gösterebilecek kadar cesur.</p>
<p>Mansfield ile Murry’nin beraberliğinin, yakın çevrelerinden gördüğü farklı tepkileri McDowell’ın kaleminden izlemek, ikili bir ilişkinin dinamiğini oluşturan iktidar mücadelesi konusunda tam bir fikir sahibi olmanın imkânsızlığını da hatırlatıyor insana. Çoğu kişi,</p>
<p>“Mansfield’ın hükümranlığında” görüyor bu beraberliği. Oysa Virginia Woolf’un kocası, yayıncı Leonard Woolf, “Murry, tuhaf bir şekilde Mansfield’ı hem şahıs hem de yazar olarak yoldan çıkardı, sapkınlaştırdı, tahrip etti” diyor mesela; “Murry’nin ağdalı duygusallığına teslim oldu Mansfield ve kendi doğasına aykırı şeyler yazmaya başladı.”</p>
<p>Bununla birlikte, yatakta “iktidarsız” olanın Murry değil Mansfield olduğunu anlatıyor McDowell. “Cinsel hayatlarının masumiyeti” diye tarif ettiği tensel tatminsizliğin, her ne kadar Murry kendini suçlasa da, aslında Mansfield’ın eseri olduğunu “sadece bir yere kadar yakınlaşabiliyordu, sadece bir yere kadar verebiliyordu kendini” sözleriyle açıklıyor.</p>
<p>McDowell’a göre, Murry Mansfield’e gerçekten âşıktı, Mansfield ise Murry’i, herhangi birini sevebileceği kadar seviyordu. “Bir yazarın ihtiyaçları, bir kadının ihtiyaçlarından önce geliyordu Mansfield için. Sadece bu ihtiyaçlara sadıktı o, sadece bu ihtiyaçlar konusunda dürüsttü.” Ve okurken anlıyorsunuz ki, Murry’nin iki kişilik hayalleri bu ihtiyacı besleyip doyuran; Murry’deki “büyük yazar olma” isteği sonunda Mansfield’ı büyük yazar yapıyor.</p>
<h4> </h4>
<h4>Ateş yakıyorsun, kıvılcımı sevmiyorsun</h4>
<p>İki çocuğunu odaya kapatıp içeri gaz sızmasın diye kapıyı bantladıktan sonra, ölümüne yatan şaire “kurban” gözüyle bakmamak zor belki. Ama Slyvia Plath’ın Ted Hughes’la aşkını, tıpkı Murry-Mansfield çiftininki ya da “birbirlerinin pezevenkliğini yapacak kadar açık bir ilişkiye razı” olan Sartre ile Beauvoir’ınki gibi, kendi dengesinde inip çıkan bir tahterevalli hikâyesine dönüştürüyor McDowell; Hughes’u suçlamıyor, ihanet gibi merhametin de anlamsızlaştığı bir yazarlık sözleşmesi gibi görüyor iki şairin mutsuz evliliğini.</p>
<p>Nitekim Ernest Hemingway’in, karısı Martha Gellhorn’un yazarlık kariyerini mahvetmek pahasına, ya da belki de sırf bu amaçla, aynı dergiye aynı konuda yazmayı kabul etmesinde de, öncelikle “kendine sadık” iki yazarın iktidar mücadelesi açısından bir tuhaflık olmadığını düşünüyor.</p>
<p>Bu kitaptaki kadınlar, erkeklerine “bana acı” ya da “bana acıma” diyebilecek kadınlar değil. Acımadıkları ve acındırmadıkları zaman daha iyi yazdıklarının farkındalar çünkü. Sevdikleri adamların, aşktaki ya da edebiyattaki zaaflarını gördüklerinde ise, bu zaafların kendilerini yaralamasına, Rebecca West’in H.G. Wells’e yazdığı gibi kudretli kelimelerle direnebiliyorlar: “Sen bir insanın yaşadığı duygusal başarısızlığın verdiği aşağılanma hissinin ağırlığını ve bu ağırlık nedeniyle iki kez kendini öldürmeye kalkmasını anlayamıyorsun: bu sana aptalca geliyor. Bense etrafta şenlik ateşleri yakarak koşturan bir adamın, kıvılcımdan içten içe nefret etmesini anlayamıyorum: bu bana aptalca geliyor.”</p></div>

Kaynak: [taraf.com.tr](http://www.taraf.com.tr:80/yasemin-congar/makale-yazi-masasindan-yataga-iktidar-mucadelesi.htm), [web.archive.org (arşiv bağlantısı)](http://web.archive.org/web/20100504053947/http://www.taraf.com.tr:80/yasemin-congar/makale-yazi-masasindan-yataga-iktidar-mucadelesi.htm)
# Sahicilik

*Yasemin Çongar  04.05.2010*

<div class="yazi"><p>Pek değişken ama çok da tutarlı bir ölçüsü vardır sahiciliğin... </p>
<p>Değişkendir, çünkü her şeyin sahiciliğinin ölçüsü kendi tabiatıdır neticesinde. Tutarlıdır, çünkü her şeyin tabiatının kendine has bazı sabit özellikleri vardır.</p>
<p>Tahta yanar mesela, yanmayan tahtanın sahiciliği konusunda durup düşünürüz. Saç ağarır mesela, yaşını başını almış ama saçının tek bir teli bile beyaz olmayan bir kadının boya yaptırdığını biliriz. </p>
<p>Tahtanın tabiatı ile saça rengini veren pigmentin tabiatı birbirinden değişik ama kendi içinde tutarlı birer sahicilik ölçüsüdür velhasıl.</p>
<p>Ben “eşyanın tabiatı”na güvenirim. Tabiatına aykırı davranmaya zorlanan eşyanın buna direneceğini peşinen bilirim zira. Tabiatına aykırı davranan eşyanın, tabiatından, yani sahiciliğinden şüphelenirim.</p>
<p>Eşya, malum, “şeyler” anlamına geliyor ama “tabiatına uygun <i>demek ki</i> sahici” diye tarif edilebilecek bir ölçü, sadece “şeyler” için değil, şahıslar için de geçerli bence.</p>
<p>Şahıs derken şahsiyetten söz etmiyorum. </p>
<p>Yani “dürüst adam yalan söylemez, zalim adam merhamet etmez” gibi şahsi özelliklere dayalı genellemeler yok aklımda; o ziyadesiyle karmaşık bir konu.</p>
<p>Aklımdaki sahicilik ölçüsü çok daha basit, tanımlamaya, genellemeye, kurala dönüştürmeye çok daha uygun bir ölçü. “Mesleklerin tabiatı” diye adlandırabilirim bunu.</p>
<p>“Sahici” bir sporcu mesela, mesleğinin fiziksel ve ahlaki gereklerine uygun davranır, sağlıklı yaşamaya özen gösterir ve adı üstünde sportmendir; “sahici” bir hekim mesela, Hipokrat’ın <i>“primum non necere”</i> (önce zarar verme) ilkesine bağlıdır. </p>
<p>Bu açıdan bakınca, mesleğin tabiatına aykırı durumların istisnai değil kural olduğu bir ülke burası. Mesleğinin tabiatına aykırı davranan generallerin, siyasetçilerin, gazetecilerin arasında yaşıyoruz.</p>
<p>Düşünün ki, bir genelkurmay başkanı, kendi memleketindeki bir karakolun basılmasına, o karakolda dört çocuğun ölüme terk edilmesine “yağmur yağdı böyle oldu” basitliğinde bir açıklama getirmekten gocunmuyor. Bu işin nasıl olduğu konusunda astlarına hesap sormak, üstlerine hesap vermekle yükümlü bu general, “geliyorum” dediğini basının bile bildiği baskınla ilgili soruşturma yaptırdığını, sonuçlarını açıklayacağını söylemiyor.</p>
<p>Öyle bir genelkurmay başkanı ki bu, basılan karakola gideceği yerde, bölgede inceleme yapıp “duruma hâkim” olduğunu herkese göstereceği, birliklerini ziyaret edip moral vereceği yerde, mezuniyet yıldönümünü kutlamak için Anıtkabir’e gitmeyi, Ergenekon sanığı bir paşayla birlikte fotoğraf çektirip, ona moral vermeyi yeğliyor. Bunu yaparken, dört çocuğa mezar olan karakoldan sorumlu ordu komutanının da, Ergenekon sanığı olarak yargılandığını biliyor kuşkusuz ama ne gam. Gamlanmak şöyle dursun, “bu baskın nasıl oldu, niye önlem almadınız, niye yardımda geciktiniz” diyen gazeteleri “hain” ilan edecek kadar izansız bir general bu. </p>
<p>İşini kötü yapan bir general; işini yapmayan bir genelkurmay başkanı; mesleğinin fiziksel ve ahlaki gereklerini yerine getirmeyen, askerliğin tabiatına aykırı davranan bir adam; sahici bir asker değil yani... Ne yazık!</p>
<p>Ya Basın Konseyi’nin başkanına ne demeli?</p>
<p>Dün Dünya Basın Özgürlüğü Günü nedeniyle konuşuyor bu şahıs ve generalin yukarıdaki sözü için diyor ki, “bu söz, bir kısım gazeteciler tarafından tepkiyle karşılansa da ifade özgürlüğü çerçevesindedir.” Bu kadar...</p>
<p>Gazetecilere gazetecilik yaptığı için “hain” diyen generale sahip çıkan bir gazetecilik kuruluşu başkanından söz ediyoruz; mesleğini icra eden meslektaşlarına sahip çıkmayı aklına getirmeyen bir adamdan söz ediyoruz. Gazeteciliğin tabiatına aykırı bir “gazeteci”den söz ediyoruz velhasıl; sahici bir gazeteciden değil. Ne yazık!</p>
<p>Ya dün akşamüstü, siyasi partilerin kapatılmasını Avrupa kriterlerine uydurarak zorlaştırmayı, Meclis’i bu süreçte daha etkin, siyasi partileri de daha güçlü kılmayı öngören anayasa değişikliğine “evet” demeyen birkaç AKP’liyle, bilumum BDP’liye ne demeli?</p>
<p>Partileri defalarca kapatılmış siyasetçilerin partilerinin kapatılmasının zorlaşmasını istememesi siyasetin tabiatına uygun mu sizce? Milletin iradesiyle Meclis’e gelmiş vekillerin milletin iradesini daha güçlü, Meclis’i daha fazla söz sahibi kılacak bir düzenlemeyi desteklememesi parlamenterliğin tabiatına uygun mu? Bu siyasetçilerin “sahicilik” testini geçmesi mümkün mü?</p>
<p>Yazık ki ne yazık!</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-sahicilik.htm), [web.archive.org (arşiv bağlantısı)](http://web.archive.org/web/20100507081453/http://www.taraf.com.tr:80/yasemin-congar/makale-sahicilik.htm)
# Baskının korkunç hikâyesi

*Yasemin Çongar  05.05.2010*

<div class="yazi"><p>* Yasemin Çongar’ın bu yazısı YA DA köşesinde değil, Politika sayfalarında yayımlanmıştır.</p>
<p>*** </p>
<p><b><i>Biz onu bulmadık, o bizi buldu. 30 nisanı 1 mayısa bağlayan gece PKK tarafından basılan Tunceli’nin Nazımiye İlçesi’ne bağlı Sarıyayla Karakolu’nu iyi biliyordu, orada görev yapmıştı. Baskında hayatını kaybeden dört askeri yakından tanıyordu. Karakoldaki hayatı, zaafları, çaresizlik hissini biliyordu. </i></b></p>
<p><b><i>Baskın gecesi orada değildi ama o korkunç saatleri yaşayan arkadaşlarıyla temastaydı. Bize kendisinin ve arkadaşlarının tanıklıklarını anlattı. Şehit düşenlerin fotoğraflarını gönderdi. Böylesi bir daha yaşanmasın diyerek sorularımızı cevapladı... Adı bizde saklı.</i></b></p>
<p>***</p>
<p><b> </b></p>
<h4>Dağda unutulan karakol</h4>
<p><b> </b></p>
<p><b><br/>» Sarıyayla Karakolu’nun yeri ve koşulları nasıl?</b></p>
<p>Karakol 1988’de kurulmuş. Ben oraya ekim ayında gittim. Normalde 60-70 kişilik bir karakol. Bugüne kadar ciddi bir taciz, ciddi bir saldırı almadığı için de özel bir korunak, yığınak yapılmamış. Yani diyelim ki beş yıl önce orada hangi silahlar varsa bugün de öyle... Yasemin Hanım, benim özellikle anlatmak istediğim şu; acaba bizim TSK’mız terörle mücadele ediyor mu, yoksa acaba terörü mü destekliyor? Bu çok önemli. Bizatihi kendi eliyle yapmış olması ya da teröristi desteklemesi manasında değil. Bence teröristin aradığı şartları zafiyetle oluşturan kişi de terörist kadar suçludur. </p>
<p><b><br/>» Neden zaaflıydı bu karakol?</b></p>
<p>Bir kere, 1850 rakımlı. Yılın pek çok ayı yağış alan bir yer, sisli. Mesela 3 kasımda kar yağdı orada, Türkiye’de hiçbir yerde kar yokken bizim karakolumuzda kar vardı. İki-üç ay boyunca hiç kimse ulaşamıyor. Bizim üç aylık erzağımız geliyordu, o şekilde idare ediyorduk. Güneş açtığı zaman Sikorskyler gelir, ihtiyaç bir şey varsa getirir ya da gelecek gidecek adam varsa onu taşır. Mesela benim karakoluma ulaşmam için on beş gün beklemem gerekti. Aslında oradaki karakol, birisine üstünlük sağlama amacıyla kurulmuş olamaz, daha ziyade bir mahrumiyet bölgesine birilerini göndermek gibi bir şey. O karakolun başka bir mahiyeti yok. Düşünün ki siz, karakolunuza bir saldırı olacak, sadece bu saldırı için de söylemiyorum, dört saat boyunca hiçbir destek sağlayamıyorsunuz. Çünkü teröristler gündüz güneşli havada saldırı yapmaz. Teröristin kendisine avantaj sağlayacağı havalar puslu, yağışlı havalardır. Ama bizim askerimize gerilla savaşı için verdiğimiz silah piyade silahı yani normal savaşta kullanılan silahsa, bu silah en ufak bir su, bir nem gördüğü zaman çalışmıyorsa ne yapacaksın.</p>
<p><b><br/>» G3 piyade tüfeğinden mi bahsediyorsunuz?</b></p>
<p>Evet, herkese G3 veriyorlar. Halbuki teröristlerin elinde Kalaşnikof var, Kalaşnikof suda bile çalışır. Oysa bize verilen silahlar yağışta çalışmıyor. G3 piyade tüfekleri Güneydoğu’daki en tehlikeli karakola da veriliyor. Oysa bu teröristle mücadele silahı değil. Batıda herhangi bir karakolda HK33 ile birlikte kullanılan bir silah. Zaten komutanımızla birlikte ikili konuşmamızda bana şunu demişti, “Dua edelim ki terörist bize saldırmasın. Çünkü bu elimizdeki silah mühimmatla bir hiçbir şey yapamayız” demişti.</p>
<p><b><br/>» Kimdi bu, baskında şehit düşen komutan mı?</b></p>
<p>Evet, şehit düşen komutan, Hasan Özüberk... Benim komutanımdı. </p>
<p><b><br/>» Komutan bu zaafın farkındaydı yani... Oradaki 60-70 asker için ne söyleyebilirsiniz. Rütbeli var mıydı? Askerî eğitim görmüşler miydi?</b></p>
<p>Beş on tane rütbeli vardı. Biri astsubay kıdemli başçavuştu, komutanımızdı. İki tane de astsubayımız var. Gerisi uzman çavuş. Kalan da erat. Er sayısı değişir. İzinlere çıkıyor arkadaşlar. Saldırı beklenmediği zamanlarda askerlerin bir kısmı izinde oluyor. O bakımdan saldırı gecesi kırk asker bulunması izinler yüzünden... Bazı arkadaşlarım izindeydi.</p>
<p><b><br/>» Onlar şanslıymış... Karakolda G3 piyade tüfekleri dışında başka hangi silahlar vardı?</b></p>
<p>Bixiler vardı, iki tane.</p>
<p><b><br/>» Makineli tüfek mi?</b></p>
<p>Evet, iki Bixi makineli tüfek, bir de Koch makineli tüfek. İki tane de uçaksavar var.</p>
<p><b><br/>» Ağır silah var mı? Tank gibi, zırhlı araç gibi...</b></p>
<p>Tank, BTR, akrep bunların hiçbiri yok.</p>
<p><b><br/>» Uçaksavarlar çatışmada kullanılmış galiba...</b></p>
<p>Çatışmaya fiilen katılan arkadaşların psikolojisi biraz bozuk olduğu için farklı bilgiler verebiliyorlar. Bir arkadaşım uçaksavarlardan birinin çalışmadığını anlattı ama sonra bir diğeri olayı daha ayrıntılı anlattı. Uçaksavarlardan birini kullanamamışlar. Ama bir arkadaşımız uçaksavarla savunma yapmış. Elindeki bütün mermisi bitene kadar çatışmış. Mermisi bitince teröristler onu el bombasıyla öldürmüşler.</p>
<p><b><br/>» Hangi arkadaşınız bu?</b></p>
<p>Şehit düşen Ahmet Eyce... </p>
<p><b><br/>» Allah rahmet eylesin. Peki diğer uçaksavar niye çalışmamış?</b></p>
<p>Onu bahsetmediler, bilmiyorum. Fakat bizim Karakol Komutanımız Hasan Özüberk olağanüstü çarpışmış, yani resmen teröristlerin içine dalmış. İki terörist onu arkasından saldırıp telle boğmuşlar.</p>
<p><b><br/>» PKK’lılar karakola girmişler öyleyse...</b></p>
<p>Evet, girmişler. </p>
<p><b><br/>» Karakola kaç PKK’lı girmiş?</b></p>
<p>Tam sayıyı kimse bilmiyor. Ama her yere girmişler. Hatta yatakhaneye kadar gitmişler, arkasından kaynaklı kapıya yüklenmişler, açamadıkları için içeri girememişler. Girebilselermiş çok fazla zayiat olurmuş.</p>
<p><b><br/>» Yatakhane asker doluymuş, öyle mi?</b></p>
<p>Tabii, baskın anında bütün gündüzcüler yatakhanede uyuyormuş. Sonra onlar arka taraftan kaçıp mevzilerine geçmişler.</p>
<p><b><br/>» Şimdi baskın anına dönsek, bana o sırada karakoldaki ortamı, kimin ne yaptığını anlatabilir misiniz?</b></p>
<p>Baskın saat 11’e çeyrek kala başlamış.</p>
<p><b><br/>» Gece o saatte sizin karakolda hayat nasıldır?</b></p>
<p>O saatte gündüz nöbet tutan arkadaşların hepsi genelde istirahat halindedir. Onlar akşam saatlerinde yatarlar. Gece ekibinin de yarısı nöbettedir, yarısı dinleniyordur.</p>
<p><b><br/>» Kaç kişidir gece ekibi?</b></p>
<p>Karakol mevcudunun yarısı gececi, yarısı gündüzcüdür. </p>
<p><b><br/>» Tek yatakhane mi var karakolda?</b></p>
<p>Evet, bir tane yatakhane var, ranzalarda yatıyor herkes.</p>
<p><b><br/>» Komutan nerede yatıyor?</b></p>
<p>Komutanların lojmanı ayrı. Bir tane lojman var. Komutanlar dönüşümlü olarak orada uyuyor. </p>
<p><b><br/>» PKK’lılar lojmana girdi mi?</b></p>
<p>Tabii, tabii. Zaten komutan lojmanı teröristlerin girdiği bölgenin hemen yakınında.</p>
<p><b><br/>» Saldırı gecesi, 22:45’te, gececilerin yarısı nöbette, sis var, yağmur var... Ne oluyor? Karakolda, gazetelere bile yansıyan istihbarat raporlarından sonra bir saldırı beklentisi, bir alarm durumu, özel bir önlem var mı?</b></p>
<p>O sırada karla karışık yağmur yağıyormuş. Dereova Karakolu’na baskın bekliyorlarmış. Sarıyayla’da tabii her zaman alarm durumu vardır, yani arkadaşların çelik yeleği, çelik miğferi vardır ama bunun dışında hiçbir özel önlem yok... Genelde bu Tunceli’deki saldırı istihbaratı üzerine Sarıyayla Karakolu’na hiçbir takviye yapmamışlar. </p>
<p><b><br/>» Baskın nasıl olmuş? Birebir yaşayanlar size nasıl anlattılar o geceyi?</b></p>
<p>Yatakhanedeki bir arkadaşım, “Abi,” dedi, “yatakhanede bekliyorduk. Kapıları zorluyorlardı.” Karakolun içine el bombası da atmışlar. Karakol komutanının ve komutan yardımcısının simasını çok iyi biliyorlarmış teröristler. Onları arıyorlarmış özellikle. İçeri girenler onların peşindeymiş. Arkadaşlarım, “Abi, biz hiç önemli değildik, bizle hiç ilgilenmediler. Komutanla komutan yardımcısını arıyorlardı” dedi. Karakol komutanımız ile komutan yardımcımız Serkan Payza çok cengâverce çarpışmış. Arkadaşların çoğu Serkan astsubayın cengâverliği sayesinde kurtulmuş. O kaçmış, teröristler onu kovalamış. Onun neredeyse tek başına dört beş tane teröristi öldürdüğü söyleniyor. Tabii, teröristler daha sonra çok fazla zayiat verdikleri için karakolu terk etmek zorunda kalmışlar. Yani kapıdan dışarıdan çatışma şeklinde geçmemiş. Teröristler karakolun ortasına kadar girmişler.</p>
<p><b><br/>» O geceye döneceğim ama önce karakolun yapısının, inşaat ve konum itibariyle böyle bir tehlikeye karşı koymaya uygun olup olmadığını sormak istiyorum...</b></p>
<p>Yasemin Hanım, o kadar çok şey var ki söyleyecek, başınız sıkıntıya girer...</p>
<p><b><br/>» Rahat olun. Ben o karakolun hikâyesini yazmak istiyorum ki okuyan kişi neyin eksik, neyin noksan olduğunu, neyin yanlış gittiğini görsün, ders çıkarılsın, bir daha da bunun benzeri yaşanmasın.</b></p>
<p>Bakın, baskının tanığı olanların bizatihi söylediği şey, komutanın ve komutan yardımcısının görevlerini hiç eksik yapmadıkları. Hatta normalden fazla çatışmışlar. Karakol komutanı normalde içeride durur ki askerleri yönlendirsin. Bizim karakol komutanımız işin ciddiyetini anladığı için bizzat gidip teröristlerin karakola girdiği yerde mevzilenmiş. Yaklaşık beş-altı şarjör bitirmiş. Ondan sonra teröristlerle boğuşmuş ve bir terörist arkadan telle boğarak ancak komutanı öldürebilmiş. Şunu vurgulamak istiyorum. Karakol komutanı olarak siz kendi canınızı da koruyorsunuz en başta. Hasan Komutan gibi Serkan Komutan da bu noktada, güvenlik konusunda aşırı hassas bir insandı. Beni ve arkadaşlarımı hatalarımızda, güvenlik konusunda bir eksiğimiz olduğunda uyarırdı. Arkadaşların ve oradaki komutanların en ufak eksik yaptığı bir şey yok yani. </p>
<p><b><br/>» Binaya dönelim. Yapı kalitesi olarak, konumu açısından, mevzileri itibariyle korunaklı mı?</b></p>
<p>Bu karakol binaları standart basit binalardır zaten. Ama ben o karakolun oraya konulması kadar saçma bir şey daha göremiyorum.</p>
<p><b><br/>» Niye saçma?</b></p>
<p>Çünkü o karakolu şimdi Genelkurmay’a sorsanız, size açıklayacağı şudur: “Bingöl ile Tunceli arasında teröristlerin geçiş noktasında çok stratejik öneme haiz bir karakol” derler. Ama orada neyi koruyorsunuz? Biz niçin oraya gönderildik? O karakolun oradaki mahiyeti nedir? O karakol bunca yıl içersinde kaç kere size teröristlere karşı kritik istihbarat vermiştir? Bunların cevabını vermezler. Ben size şunu söyleyeyim; o bölgedeki karakollardaki insanlar sadece ve sadece kendilerini korumakla yükümlüdürler. Ben kendimi Ankara’da da koruyabilirim, İstanbul’da da koruyabilirim. Kendimi korumak için niçin öyle bir karakola gönderiliyorum? Orası çok dağlık bir alan. Teröristler dağların arasına karışıp gidiyor zaten. Teröristler kendilerini sabit bir karakola gözetletecek kadar basit bir iş yapmıyor ki. O karakolun oraya konulması bile bir mantık hatası, o arkadaşların katledilmesi için yeterli neden. </p>
<p><b><br/>» Resmî makamlar, baskının önlenememesini ve yardımın gecikmesini hava koşullarının kötülüğü ile açıkladılar...</b></p>
<p>Bakın 1850 rakımda karakolunuz var. Karşınızda 2400 rakımlık Bedro Dağı var. Ve Tunceli’nin dağlarına şimdi gidin kar görürsünüz. Haziranda gidin yine kar var. Siz “Orayı Bodrum mu zannettiniz” diye yazmışsınız ya çok güzel isabet etmişsiniz. Orası yaz tatili için gidip gezilecek bir yer değil, herkes oranın coğrafyasını, iklim koşullarını biliyor zaten.</p>
<p><b><br/>» Bu koşullarda etkili olabilecek silahlar, cihazlar neden kullanılmıyor?</b></p>
<p>Orada karakol kurarsan zaten fazla bir şey yapamazsın. Madem kurdun ne yapman gerek, her zaman o karakola yakın takviye birlik bulunduracaksın. Jandarma Özel Harekât gibi, terörle mücadeleyle uzman ekipler gibi... BTR koyacaksınız, tank koyacaksınız. Ancak o şekilde bir şansınız olabilir. Neden Dereova’ya, Ballıbahçe’ye, Şehit Mehmet’e saldırmadılar da Sarıyayla Karakolu’na saldırdılar?</p>
<p><b><br/>» Neden? Diğer karakolların donanımı daha mı iyi?</b></p>
<p>Onlar nispeten çok tedarikli. Çünkü onlar defalarca baskın yemiş karakollar zaten.</p>
<p><b><br/>» Baskın yiyen karakolun donanımı güçlendiriliyor, gerisi bekliyor. Öyle mi?</b></p>
<p>Bir kere baskın yiyen yer, hemen ardından basılmıyor ki zaten. Sonuçta baskın yiyen yere siz tedarik vereceksiniz, on-on beş yıl sonra o silahlar tekrar eskiyecek. Sonra teröristler eskiyen karakolları teker teker dolanıp belirleyecek tekrar saldıracak. İlginç bir şey söyleyeyim mi ben size...</p>
<p><b><br/>» Buyurun...</b></p>
<p>Teröristler gelse bana sorsa, “Ya sen bölgeyi tanıyorsun, burada en korunmasız, en kendini savunamayacak karakol hangisi” deseler, ben “Sarıyayla” derdim. Anlatabildim m i?</p>
<p><b><br/>» Peki, termal kamerası var mıydı karakolun?</b></p>
<p>Termal kamera vardı. Ama termal kamera hiçbir zaman kar ve yağmurda göstermez. Yine de karakolun termal kamerası zaten bozukmuş. Yani açık havada, diyelim ki birkaç gün öncesinde yığınak yapan teröristi belirlemek mümkün termal kamerayla ama o olanak da yokmuş. </p>
<p><b><br/>» Termal kamera çalışmıyorsa, uzağı görmek için başka ne var karakolda?</b></p>
<p>Öyle bir karakola, yağışta çalışmayan termal kamera vermek zaten yanlış. Ama “Şahingözü” denen başka bir cihaz var. “Şahingözü” kar olsun, yağmur olsun her ortamda size teröristi gösterebilen bir teknoloji. Ve bu karakolumuzda bu cihaz yok... Üç dört ay yağış alan bir yere siz termal kamera koyuyorsunuz ki aylarca kimseyi göremesin. Peki diğer karakolların bazılarında “Şahingözü” var, bu karakolda niçin yok? Diğer karakollarda bu cihazın başında olan arkadaşlarım diyor ki, “Şahingözü sayesinde, karda, yağmurda yedi kilometre ötesini görebiliyoruz.” </p>
<p><b><br/>» Sarıyayla Karakol Komutanı, Komutan Yardımcısı bu eksikliklerin herhalde farkındaydı, talepte bulunmadılar mı?</b></p>
<p>Tabii ki farkındaydılar. Ama talepte bulundular mı bilmiyorum. Tahmin ederim bulunmuşlardır ama Genelkurmay kendisine gelen talepleri açıklayacak kadar şeffaf bir yer değil ki... O zaman yazışmalara bakılır, hesabı sorulur. Ama ben şunu açıkça biliyorum, karakoldaki bütün komutanlar karakolun silah olarak çok kötü durumda olduğunu gayet iyi biliyor ve herkese söylüyorlardı... Bakın Sarıyayla’da şehit olan arkadaşlarımızın birisi, Adem Şimşek benim çok yakınımdı.</p>
<p><b><br/>» Yakın arkadaşınız mıydı?</b></p>
<p>Yan yana bir sürü fotoğrafımız var. Benim merakım, şimdi benim bu anlattıklarımın ne kadar işe yarayacağı... Bir daha bunlar olmasın diye... Genelkurmay hesap veren bir Genelkurmay değil ki.</p>
<p><b><br/>» O hesabı sormak gazeteciler olarak bizim görevimiz ama. Bu baskının hikâyesini ortaya çıkarmak da öyle...</b></p>
<p>Bakın biz o karakola hiçbir askerî eğitimden geçmeden gittik. Tunceli’de elli gün Nazi kampından bir derece iyi olan bir yerde kaldık, “kabul-toplama merkezi” denen yerdi burası. Size neyi anlatsam daha çok işe yarar ki?</p>
<p><b><br/>» O geceyi anlamama yardım edin. Baskın başlayana dek o karakolun, çevredeki PKK etkinliği konusunda hiçbir istihbaratı yok muydu?</b></p>
<p>Saldırı istihbaratı var ama beklentiler bir başka karakolun hedef seçileceği yönünde. Dereova’ya saldırı olacağı düşünülüyormuş.</p>
<p><b><br/>» Dereova’nın Sarıyayla’ya uzaklığı ne kadar?</b></p>
<p>Beş kilometre... Ve o karakolda BTR var, tank var...</p>
<p><b><br/>» Gece vakti birden ateş mi açıldı Sarıyayla’ya?</b></p>
<p>Hayır, bizim karakolumuzu öyle bir yapmışlar ki bütün karakolların çevresindeki mevziler 30-40 metre mesafedeyken bir tane mevziyi bizim karakola beş metre mesafede koymuşlar.</p>
<p><b><br/>» Çok yakın değil mi?</b></p>
<p>Çok yakın. Nedenini anlamış değilim. Bu mevziden kendinizi korumanız mümkün değil yani... Kuruluşundan beri karakola beş, en fazla yedi metre uzakta bir mevzi var. Üç no.lu mevzidir bu. Teröristler de zaten o mevzinin çevresindeki teli açıp girmişler. Oradan sızmışlar. O mevzinin yedi metre ötesi karakol komutanının odası, karakolun en can alıcı noktası yani...</p>
<h4><br/>Karakola yardım geciktirildi</h4>
<p><b> </b></p>
<p><b><br/>» PKK’lılar üç no.lu mevzide teli kesip içeri sızınca karşılarına ilk kim çıkmış?</b></p>
<p>Orada kısa dönem askerlik yapan bir arkadaşım nöbet tutuyormuş. Karakolda zaten asker sayısı az, mevzi de çok olduğu için, karakol komutanımız yeterli sayıda askeri olmadığı için karakola en yakın yere kısa dönem arkadaşı koymuş. Bu arkadaşım şu anda hastanede yaralı. Bilgisayar mühendisidir kendisi. Teröristleri görünce birkaç el ateş etmiş, bacağından vurulmuş. Komutanımız da sesi duyar duymaz çok yakın olduğu için hemen odasından çıkmış. Yardıma gelenlere, “beni burada bırakın, siz gidin askerleri uyandırın, herkes mevzilerine gitsin” demiş. O da çok büyük cesaret yani. Allah mekânını cennet eylesin. Onun cengâverliği sayesinde birçok arkadaşım kurtuldu.</p>
<p><b><br/>» İlk sıcak teması yapan kısa dönem bilgisayar mühendisi ile Karakol Komutanı Astsubay Kıdemli Başçavuş Özüberk....</b></p>
<p>Evet, çatışma başlayınca karakol komutan yardımcımız üç tane şarjör vermiş karakol komutanımıza. O da kalmak istemiş. “Yok” demiş komutan, “sen diğer çocuklara sahip çık” diye onu yatakhaneye yollamış.</p>
<p><b><br/>» Ne kadar sürmüş çatışma? Ne zaman içeri girmişler?</b></p>
<p>İki saate yakın çarpışma var. Baskın zaten iki saat kadar sürmüş. Karakol komutanı şehit düşünce, teröristler karakola giriyor. İçeride çarpışma sürüyor.</p>
<p><b><br/>» Nerelere girebilmişler?</b></p>
<p>Karakol komutanının odasına giriyorlar, oraya el bombası atıyorlar. Telsiz Odası’na giriyorlar ve odayı tarıyorlar. Sonra yatakhaneye koşuyorlar. Yatakhanenin iki kapısı var. Kapılardan biri içeriden kaynak yapılmıştı. Şans eseri o kapıyı zorlamışlar. Ondan dolayı yatakhanede giyinmeye, silahını almaya çalışan arkadaşlara ulaşamamışlar. </p>
<p><b><br/>» Baskın sırasında karakoldan kimse dışarıdan yardım isteyebilmiş mi?</b></p>
<p>Emin değilim. Onu ancak Genelkurmay bilir. Ama teröristler Telsiz Odası’na hemen giremediklerine göre yardım istenmiştir, benim tahminime göre. Karakol komutanımızın korumalığını yapan arkadaşımız bilir bunu ama ona ulaşıp soramadım çünkü o da yaralı, hastanede yatıyor.</p>
<p><b><br/>» Ama şunu biliyoruz ki, hava koşulları kötü diye helikopterler gidemedi, saatler sonra bir ambulans ulaştı karakola.</b></p>
<p>Yasemin Hanım, basit mantık kullanalım. Dışarıdaki komutanlar işlerini iyi bilselerdi bugün bu kadar şehit vermezdik. Bu ilk karakol baskını değil. Karakollara onlarca saldırı oldu Tunceli’de. Buna Nazımiye İlçesi de dahil. Buna rağmen orada bir tane hava indirme askeriniz yok. Orada birkaç kilometre mesafede hava indirme tugayınız olsa bu yaşanır mı?</p>
<p><b><br/>» Yok mu böyle bir tugay yakında?</b></p>
<p>Yok ama aslında olması lazım. Düşünün siz gerilla savaşına alışık, silahları sağlam teröristlerin ortasına korunmasız, 18-20 yaşında hayatında silah eline almamış gençleri koyuyorsunuz. İki saat boyunca çarpışıyorlar ve o teröristler elini kolunu sallaya sallaya çekip gidiyorlar siz bir tanesini bile yakalayamıyorsunuz. Dışarıdakiler için söylüyorum. Ben o ilçedeki karakol olsam utancımdan insan içine çıkamam. </p>
<p><b><br/>» Karakolları koruyacak hava indirme tugayları neden yok?</b></p>
<p>Bakın bir karakolun ortalama maliyeti 1-1,5 trilyon lira arası. Şimdi bu karakolun birinden ikisinden vazgeçip onun parasıyla hava indirme kabiliyeti olan bir tugay kursanız, ona da bir tane Sikorsky zimmetleseniz... Otuz beş kilometre yürütmezsiniz askerleri karakola yardım göndermek için, haksız mıyım?</p>
<p><b><br/>» Otuz beş kilometre yürümüşler mi gerçekten?</b></p>
<p>Evet. Nazımiye Merkez’den yürümüşler. Empati yapalım. Çok acı, bakın. Diyelim ki siz art niyetli bir komutansınız. Ve oradaki askerlerin şehit olmasını istiyorsunuz ve bundan nemalanmak istiyorsunuz. Ne yaparsınız? Karakola yardıma gidecek elemanı en yavaş yoldan gönderirsiniz... Bunun en yavaş yolu nedir sizce?</p>
<p><b><br/>» Askerleri yürütmek herhalde...</b></p>
<p>Daha yavaşı sürünerek gitmeleri olur ancak. O arkadaşlar mümkün mertebe geç yardım alsın diye, şehit düşsünler diye kasıtlı olarak yardım geciktirilmiş gibi bir izlenimim var benim. </p>
<p><b><br/>» Bunun kararını kim veriyor?</b></p>
<p>Nazımiye Merkez’de Komando Birliği var, orada veriliyor karar ama sorumlu kim bilemem.</p>
<p><b><br/>» O komando birliği neden cemselerle yardım göndermiyor?</b></p>
<p>İşte ben de onu soruyorum. Baksanıza ambulans gidebilmiş. Sizce neden araç çıkarmamışlar? Kesinlikle ihmal var... Ama komutanlar tanrı yani, sorgulayamayız ki. </p>
<p><b><br/>» Anlıyorum. Tedariksizlik, silahların kötülüğü, “Şahingözü” olmaması, hava indirme takviyesi olmaması, karadan yardımın en yavaş yolla gönderilmesi... Siz bütün bunların kayıpları arttırdığını mı söylüyorsunuz?</b></p>
<p>Evet, kesinlikle. Üstelik haberlerle çocukların anlattığı birbirini tutmuyor. Haberler diyor ki ambulans sabaha karşı üçte vardı. Karakoldaki çocuklar diyor ki, “Abi, daha geç, altı-yedi gibi geldi” ama tabii onlar da çok sağlıklı düşünemiyor olabilir.</p>
<p><b><br/>» “Şok” hali vardır herhalde... Her halükârda sabaha karşı gelmiş ama ambulans, değil mi?</b></p>
<p>Çocuklar, JÖH’leri yani JÖH dediğimiz Jandarma Uzman birliklerini “sabah 11 ile 12 arasında gördük” diyorlar.</p>
<p><b><br/>» Baskından 12 saat sonra mı? </b></p>
<p>Evet. Tabii, bu arada baskın esnasında köydeki bütün evlerden ateş gelmiş karakola.</p>
<p><b><br/>» Köylüler mi ateş etmiş?</b></p>
<p>Köylüler ateş etmemiş. Köy boş çünkü. 20-25 ev var köyde. Yedi ya da dokuz evde insan kalıyordu, gerisi boş. PKK’lılar gelip o boş evlere mevzilenmişler, onlar ateş etmiş.</p>
<p><b><br/>» Yardımın gecikmesi nedeniyle hayatını kaybeden asker var mı ya da durumu ağırlaşan?</b></p>
<p>Çocuklar, “Abi, yardım erken gelse, bu kadar şehidimiz olmazdı” diyorlar. Sabaha kadar yaralıların başında beklemişler. Çatışmadan sonra o moralsiz halde, askerler arkadaşlarının parçalanmış vücutlarının başında yarımşar saat nöbet bekleyerek geçirmişler geceyi. Karakoldaki arkadaşların şu anki hali felaket. Onlara eziyet ediliyor sanki “niye çarpıştın, niye vatanı savundun” diye...</p>
<p><b><br/>» Psikolojik rehberlik hizmeti ya da başka bir yardım sağlanmış mı? </b></p>
<p>Hayır, baskını yaşayan çocuklar sabah 4’ten akşam 5’e kadar nöbet tutuyorlar şu anda. Uyumaları gereken zamanda da uyuyamıyorlar. Gece 1’de konuştum. “Abi uyuyamıyorum, gözümü kapatınca şehitleri görüyorum” diyor bir arkadaşım.</p>
<p><b><br/>» Çok zor...</b></p>
<p>Bakın Yasemin Hanım, benim anlattığımla siz bunaldınız. Ben bunları yaşadım. Arkadaşlarımla sürekli görüşüyorum. Bunlar tekrarlanmasın diye konuşuyorum sizinle.</p>
<p><b><br/>» Anlıyorum ve buna büyük saygı duyuyorum. Son olarak, baskın nasıl sona ermiş, anlatır mısınız? PKK’lılar çekip gitmiş mi? </b></p>
<p>Çok zayiat vermişler. Arkadaşların saydığına göre 13 tane. Zayiat verince cesetlerini alıp gitmişler. Yoksa normalde karakolu almaya gelmişler. Halay çekeceklermiş karakolun içinde. Niyetleri oymuş. Dağlıca’daki gibi yapmak. Yapamamışlar. Ancak karakolun girişinde, PKK’lıların sızma yaptığı yerde askerler sonradan cesaret verici iğneler, adrenalin kapsülleri bulmuşlar...</p>
<p><b><br/>» Çatışmayı yaşayan arkadaşlarınızın olayı anlatmaları istenmiş mi? Soruşturma yapılmış mı?</b></p>
<p>Hayır, henüz öyle bir şey yok.</p>
<p><b><br/>» Bir ziyaret olmuş mu karakola?</b></p>
<p>Bir rütbeli gelmiş, “aferin aslanlar” demiş, o kadar. Hâlâ da orada bir sürü rütbeli varmış. Ama özel bir yemek vermek bile yok askere. Bir psikolojik hizmet yok. Herkes kâbus görüyor karakolda.</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-baskinin-korkunc-hikayesi.htm), [web.archive.org (arşiv bağlantısı)](http://web.archive.org/web/20100507095838/http://www.taraf.com.tr:80/yasemin-congar/makale-baskinin-korkunc-hikayesi.htm)
# ‘Kemal’imi dağda unuttular’

*Yasemin Çongar  07.05.2010*

<div class="yazi"><p>* Yasemin Çongar’ın bu yazısı YA DA köşesinde değil, Politika sayfalarında yayımlanmıştır.</p>
<p>*** </p>
<p><b><i>Lale Koçyiğit’in altı yıldır sevdiği, iki yıldır evli olduğu ve birlikte bir aile kurmayı planladığı Kemal Koçyiğit, 1 mayısta sabaha karşı şehit düştü. Jandarma Uzman Çavuş’tu Kemal Koçyiğit. Tunceli’de PKK baskınına uğrayan Sarıyayla Karakolu’nda görevliydi. 26 yaşındaydı. İki gün önce, aynı karakolda görev yapmış bir askerin ağzından o baskının korkunç hikâyesini yazmıştım. Lale Koçyiğit o hikâyeyi okumuş. Bana bir e-mail gönderip görüşmek istediğini söyledi. Onu aradım. Kocasıyla, karakoldaki koşullarla ve başkalarının da bu acıyı yaşamaması için neler yapılması gerektiğiyle ilgili anlattıklarını dinledim. Kuvvetine hayran kaldım. </i></b></p>
<p>***</p>
<p><b> </b></p>
<p><b><br/>» Lale Hanım, başınız sağ olsun. Allah sabır versin size, Allah kuvvet versin. Bana mesaj gönderip aramamı istemişsiniz...</b></p>
<p>Ben dün sizin Sarıyayla Karakolu’nda görev yapmış olan o askerle konuşmanızı internetten okudum. Kardeşim gösterince, birlikte okuduk. Karakolda, sizin yazdığınız gibi şeyler yaşandığını ben de öğrendim. Zaten oradaki birçok eksikliğin farkındaydım. Eşim de bahsetmişti bazı şeylerden. Ben bunun mücadelesini vermek istiyorum. Hangi yollardan, nasıl yapılır, nasıl edilir? Benim gerçekten birinin desteğine ihtiyacım var. Ben sizi görünce... Sizi hiç tanımıyorum, doğruyu söylemek gerekirse, gazetenizdeki köşe yazılarını filan da hiç okumamıştım. Ama sizinle görüşmeyi çok istedim. Bana yardım edin.</p>
<p><b><br/>» Nasıl yardım edebilirim size?</b></p>
<p>Ben mücadele vermek istiyorum. Ne yapabilirim?</p>
<p><b><br/>» Konuştuğum asker, eşinizi de tanıyan, o karakolun koşullarını iyi bilen birisiydi. Eğer uygun görürseniz, siz de bana hikâyenizi anlatın, eşinizi, karakolla ilgili size söylediklerini, bildiklerinizi ve bilmek istediklerinizi anlatın. Ama kendinizi zorlamayın, acınızı arttıracak, sizi herhangi bir şekilde sıkıntıya sokacak bir şey yapmayın. Siz karar verin.</b></p>
<p>Gerçekten acım çok büyük. Benim eşim bana çok fazla şey anlatmıyordu karakol hakkında. Çünkü o her zaman bulunduğu ortamdan mutluluk çıkarabilecek bir insandı. O yüzden ben sadece şunu biliyorum ki, karakola üç aylık erzaklarını gönderiyorlardı ve sonra onlar orada unutuluyorlardı. Bakın, şehit haberini almadan birkaç gün önceydi, eşim yirmi yaş dişi çıkarıyordu ve karakolda sadece, tarihi geçmiş antibiyotikler vardı. Bana diyordu ki, “Lale, aman ne olacak tarihi geçmişse, yine de alayım, ölür müyüm yani?”</p>
<p><b><br/>» Karakolda ilaç bile yok mu?</b></p>
<p>İlaç bile yok. Şikâyet etmezdi ama işte koşulları öyle anlatıyordu bana. “Lale, burası mahrumiyet bölgesi hayatım” diyordu. Siz de yazınızda söylemişsiniz zaten öyle olduğunu. Bakın, benim eşim, benim canım bundan sonra geri gelmeyecek. Biliyorum. Ama ben sizin benim acımı paylaşacağınıza inandığım için konuşuyorum. Sizi yakın buldum çünkü bunun üzerine gittiğinizi gördüm. Hani burada bir siyasi amaç güdülerek yapılmasını da istemiyorum.</p>
<p><b><br/>» Bu, ancak gerçek hikâyesi anlatılarak, vicdanlara seslenilerek anlaşılabilecek bir mesele. Siyasetçiler de, komutanlar da, o karakolda yaşananların gerçeğini okursa, sizin ve eşinizin hikâyesini bilirlerse anlamaya başlayabilirler...</b></p>
<p>Ben size her şeyi anlatırım. Problem değil. Kaldı ki ben eşimi her anlattığımda mutlu oluyorum. Hayatımın en güzel dönemini yaşadım ben eşimle. Sadece mücadele etmek istediğim için, hangi yollara başvurabilirim, kimlere sesimi duyurabilirim... bana yardım edin.</p>
<p><b><br/>» Bence önce hikâyenizi anlatın. Gazeteci olarak benim işim hikâyeyi anlatmanıza yardımcı olmak.</b></p>
<p>Otuz yıldır onca can gitti, o kadar insan öldü. Herkesin hikâyesi anlatıldı bir yerlerde, bir şey değişmedi.</p>
<p><b><br/>» Size sözünü verebileceğim şey, Sarıyayla Karakolu’nda görev yapan o askere de yaptığım gibi anlatacağınız her şeyi kelimesi kelimesine yazmak. Ve bu ses getirir, bunu herkes okur. İnanın bana, hikâyelerin bir kuvveti var...</b></p>
<p>Yasemin Hanım, doğru dürüst bir projeleri bile yok bu meseleyi çözmek için. Oralara eğitim almış askerlerin gönderilmesi gerekmez mi? Bir aylık acemi birliği eğitiminden sonra, doğru düzgün silah bile tutmasını bilmeden götürülüyorlar o belli bölgelere. Zavallı çocuklar. Korkuyorlar, gerçekten korkuyorlar. O silah sesini duydukları zaman bile korkuyorlar inanın. Ben şu kadarcık beynimle bile düşünebiliyorsam...</p>
<p><b><br/>» Estağfurullah...</b></p>
<p>Oradaki koca koca adamlar, buna nasıl akıl erdiremiyor? Akıl erdiriyorlar aslında. Ama demek ki bunun içinde bir menfaatleri var. Herkesin bir menfaati var. Ben gerçekten sesimi duyurmak istiyorum. Nasıl olur bilmiyorum?</p>
<p><b><br/>» Önce bana eşinizi anlatın, nasıl tanıştınız?</b></p>
<p>Eşimle yaklaşık altı yıl önce tanıştık. Kuzenimin vasıtasıyla tanıştım, kuzenimin arkadaşıydı. Severek evlendik. </p>
<p><b><br/>» Kayseri’de mi evlendiniz?</b></p>
<p>Kayseri’de evlendik. İnanın hiçbir kavgamız gürültümüz hiçbir şekilde olmadı. Birarada yaşayamadık. İki yıl oldu biz evleneli. Şubat 2008’de nikâhımız oldu. Bazı gazetelerde “bir yıl” yazmışlar, benim hamile olduğumu yazmışlar; öyle bir şey yok. Biz Temmuz 2008’de düğünümüzü yaptıktan on beş gün sonra, eşimin Tunceli’ye tayini çıktı ve gitti.</p>
<p><b><br/>» Eşiniz uzman çavuştu değil mi?</b></p>
<p>Evet, eşim Ankara’da eğitim aldı. İki sene okuduktan sonra, tabii Balıkesir’de de görev yaptıktan sonra, Tunceli’ye tayini çıktı.</p>
<p><b><br/>» Sarıyayla Karakolu’na mı?</b></p>
<p>Sarıyayla’ya. Galiba 22 Temmuz 2008’di. O zamandan beri ayrıyız. Arada ziyarete gelirdi, tabii. Tayin olmadan evvel, asker tanıdıkları filan varmış kayınpederimin tarafından... Dediler ki, “Kemal, biliyorsun bu torpil meselesi. Torpil yapalım.” Yani Doğu görevi, o tarafta olmasın diye. Ama eşim dedi ki, “Bütün herkes gidiyor oraya, ben neden gitmeyeyim, ben öyle şeyleri sevmiyorum.” Öyle şeylerden hiç hoşlanmazdı. Hak meselesine çok dikkat ederdi. Böylelikle orada göreve başladı.</p>
<p><b><br/>» Telefonla konuşuyor muydunuz? Size karakoldaki hayatı nasıl anlatırdı?</b></p>
<p>Sürekli elektrikleri kesiliyordu. Cep telefonu zaten çekmiyordu karakolun olduğu yerde. Normal ankesörlü telefonla konuşuyorduk. Birkaç ay önce de normal telefon hattı çektirler, onunla da konuştuk. İnterneti vardı ama elektrik kesilirdi, internet hep giderdi. Jeneratör vardı, yetmezdi. Birkaç ay önce de suları dondu. Onlar deredeki sudan yemek pişirdiler. </p>
<p><b><br/>» Suları akmıyor muydu?</b></p>
<p>Hayır, orası zaten aylarca kar kış. Akan suları vardı, dondu. Dere suyundan yıkandıklarını biliyorum. Dere suyunda pişirilmiş pilav yediklerini biliyorum. Onunla beslendiler yani. Tabii, her türlü hastalık gelebilir, tahmin edersiniz. Eşim şikâyet eden bir insan değildi ama, “Çok şükür Lale” derdi, “bizim karakol yine en iyi, telefonumuz neyimiz çekmiyor ama hiç olmazsa telefonla konuşabiliyoruz. Hâlâ uydu telefonu kullanmaya mecbur karakollar var.” Kemal bulunduğu durumdan memnun olmasını bilen biriydi. Tabii, benim üzüleceğimi bildiği için belki, o silahların durumunu, yağmurda çalışmadığını filan bana anlatmıyordu.</p>
<p><b><br/>» Hiç baskın olasılığını konuşmuş muydunuz?</b></p>
<p>Öyle bir şey konuşmadık. Şundan dolayı içim rahattı. Yirmi yıldır baskın görmeyen bir karakol olduğunu söylemişti bana. Fotoğraflarını filan görüyordum karakolun. Sadece dağlık bir yer görüyordum. Eşim diyordu ki, “Buraya olsa olsa köyden saldırı gelir.” Öyle konuştuğumuzu hatırlıyorum. “Ama kışın da zaten boşalıyor köy” demişti, “kalıyorsa da sadece yaşlı adamlar kalıyor” demişti. Buna rağmen, köyün tehlikeli olduğunu söylemişti, “köye inmiyoruz” demişti. Onun haricinde söylediğim gibi, ilaç ve gıda problemi çok ciddiydi. Benim eşim yeşilliği çok severdi mesela. Sadece eve geldikçe yiyebiliyordu. Oraya öyle taze gıda yardımı yoktu. Konservelerle beslendiklerini biliyorum. “Sürekli konserve yiyoruz” derdi. Bazen fındık fıstık gönderen oluyordu, öyle güzel şeylere seviniyordu. Hastalanırdı, boğazı şişerdi. İlaçlar eskiydi, tarihi geçmiş ilaçları kullanıyorlardı. Bana bir ilaç söyledi, ben internetten araştırdım, “iyi gelir mi gelmez mi” diye, sonra tarihinin çok eskidiğini öğrendik. </p>
<p><b><br/>» Karakolda ya da yakında hiç doktor, sağlık görevlisi, ilaç önerebilecek kimse yok mu?</b></p>
<p>Hayır, hayır, hayır.</p>
<p><b><br/>» Revirleri yok yani...</b></p>
<p>Sanmıyorum, öyle bir şey olduğunu. Öyle bir şeyden hiç bahsetmedi. İlaçtan anlayan arkadaşlara sorarlardı, arkadaşlarının tecrübesine göre kendi kafalarınca ilaç kullanırlardı.</p>
<p><b><br/>» Sarıyayla Karakolu’nda görev yapan o asker, baskın gecesi, özellikle Nazımiye Merkez’den yardım için gelen askerlerin 35 kilometre yürütülmüş olmasına isyan ediyordu. Bunu okuyunca ne düşündünüz?</b></p>
<p>Bir de şeyi duydum, tabii. Ambulansın daha erken geldiğini öğrendim. Bu bana, teröristlere “siz işinizi rahat rahat yapın, ne yapıyorsanız yapın, biz sakin sakin geliyoruz” dendiğini gösterdi. Ben bunu hissettim. Bir ambulans çabuk geliyorsa, 35 kilometreyi de asker yürüyerek geliyorsa, ben başka bir şey düşünemem. Düz mantık değil mi bu, haksız mıyım?</p>
<p><b><br/>» Lale Hanım, sormamda sakınca yoksa siz kaç yaşındasınız? </b></p>
<p>23 yaşındayım.</p>
<p><b><br/>» Kayseri doğumlu musunuz? Eğitiminiz nedir?</b></p>
<p>Yozgat doğumluyum. Kayseri’de yaşıyorum, üniversitede Kamu Yönetimi dördüncü sınıf öğrencisiyim. Ben bu konularla da çok ilgileniyordum zaten. Tabii, keşke eşimin başına bunlar gelmeseydi de, ben bunun mücadelesini yine verseydim. </p>
<p><b><br/>» “Mücadele vermek” derken tam neyi kastediyorsunuz? Neyin mücadelesi bu?</b></p>
<p>Sizin yaptığınızın aynısını... Örtbas edilen gerçeklerin açılmasını. Üstünün örtülmemesini...</p>
<p><b><br/>» Bütün bunları kendi adınızla yazılsın diye mi söylüyorsunuz?</b></p>
<p>Kendi adımla söylüyorum. Diyorum ya, benim zaten içim yanıyor da, ben bunu hep söylüyordum. Eşim, Başbakan Erdoğan hakkında hiç kötü söz söylememiştir. Gerçi bana, kime oy verdiğini söylemez, “Lale, oy hakkı gizli”derdi ama ben biliyordum ki Erdoğan’dan yana kullanıyordu. “Bu adam iyi şeyler yapacak gibi görünüyor, Lale” derdi. Belki sizin de haberiniz vardır. “Kır polisi kurulacak, Jandarma artık kalkacak” diye bir hazırlıktan söz ediliyordu. </p>
<p><b><br/>» Evet...</b></p>
<p>Eşim ona biraz güveniyordu. “En azından bu kötü yerden kurtuluruz, kendi işimize, memur statüsünde devam ederiz” diye destekçisiydi bu değişimin. Bir de Tayyip Erdoğan bana telefon açıp şöyle dedi. Onu da söylemek istiyorum.</p>
<p><b><br/>» Buyurun.</b></p>
<p>“Başınız sağ olsun” dedi. Ona, “sizden ne istediğimi biliyorsunuz değil mi” dedim, “Ne yapmamı istiyorsunuz, söyleyin” dedi. “Benim ne istediğim çok açık” dedim... O da “Biz bunun için mücadele veriyoruz, bize güvenmezseniz bu bizi üzer” dedi. Bir de bilmiyorum ben acılı halimle yanlış mı anladım ama “Terör hep var, bunu engellemek mümkün değil” gibi bir şey söyledi.</p>
<p><b><br/>» Siz Başbakan’dan ne istediniz somut olarak?</b></p>
<p>Bunun artık sona ermesini istedim. Benim isteğim buydu. Bunu zaten anlaması lazım yani. Ve benim eşim, askerler konusunda şöyle söylemişti: “Lale, yani herkes buraya can ata ata gelmiyor.”</p>
<p><b><br/>» Tam anlamadım...</b></p>
<p>Yani askerler bu işi çok da istekli yapmıyorlar. Gerçekten güvenlik adına bazı sıkıntıları var. Korunmuyorlar. Zaten Jandarma, askeriyenin en alt sınıfı belki ve birçok sıkıntıyı en çok onlar çekiyorlar. Biliyorum ben. Şahit de oluyordum zaten. Birçok kişi de bunu korktuğu için söyleyemiyor ve ben bunları söylüyorum. Herkes de kendine gelsin. Bunu duysunlar. Eşimin arkasından kimse kötü konuşamaz. Zaten o işini lâyıkıyla yapmış, şehitlik mertebesine erişmiş bir insandır da, ben onun çektiği acıları bildiğim için söylemeliyim.</p>
<p><b><br/>» Nasıl acılar?</b></p>
<p>Her şeyden önce Doğu görevi nedeniyle benden uzaktı. Biz doğru dürüst bir evlilik hayatı yaşayamadık.</p>
<p><b><br/>» Ne zaman bitecekti ayrılık?</b></p>
<p>Haziranda izne gelecekti. Temmuzda da Doğu görevi bitecekti, Batı’ya geçecektik. Tercihlerimizi yapmıştık. Nevşehir ya da Isparta hangisi olursa, birlikte gidecektik. Bilmiyorum nasıl olacaktı.</p>
<p><b><br/>» Peki, şu anda bir ihtiyacınız var mı? Maddi bir eksiğiniz, devletten özel bir talebiniz var mı?</b></p>
<p>Askerler geldi benim yanıma. Anladığım kadarıyla bütün özlük haklarımı bana verecekler. Ayrıntılı konuşamadık ama. Haklarımı alacağıma inanıyorum.</p>
<p><b><br/>» Manevi, psikolojik destek anlamında bir ihtiyacınız var mı?</b></p>
<p>Allaha çok şükür, ben eşimin şehit olduğuna inanıyorum. Şehitliğin nasıl bir mertebe olduğunu biliyorum. Allah bana iman gücü verdi ve çok şükür onun sayesinde, sapasağlam durabildim. Eşim şehit olduğu gün İstanbul’dan gelen kuzenim rüyasında görmüş. O kuzenim daha duygusal bir insandır, his dünyası geniştir. Uykuyla uyanıklık arası... Böyle şeyler ilk başta insana yalan gibi geliyor, hurafe mi diye düşünüyorsunuz ama öyle olmadığına ben sizi temin ederim. Rüyasında eşimi görüyor, “Kemal neredesin” diyor. O da cevap veriyor, “Yasin, ben senin hayal edemeyeceğin bir yerdeyim. Cennet bahçesindeyim.” “Ne yapıyorsun” deyince de, “Merak etmeyin ben şimdi Allah-ü teala’yla konuşmaya gidiyorum. Lale’ye söyle, onu çok seviyorum ve hep seveceğim. Üzülmesinler, ağlamasınlar. Ben burada çok rahatım” diyor. Zaten eşim şehit olmasa da, en güzel mertebeye lâyık bir insandı. Şehitlik en çok ona yakıştı. İnanın, mükemmel bir insandı. Evliliğimizi iki yıl yaşadık ama öncesinde birlikte dört yılımız vardı. Hiç kimse hakkında kötü bir şey söylediğini kesinlikle görmedim.</p>
<p><b><br/>» Eşinizin ailesi nerede, memleketi neresiydi?</b></p>
<p>Eşimin annesi, gerçekten çok sağlam bir insan. Annesi Kayseri’nin bir köyünden, babası da Yozgat’ın bir köyünden. Ama eşim sorunca, “Ben Kayseriliyim” derdi.</p>
<p><b><br/>» Nerede eğitim görmüştü?</b></p>
<p>Eşim liseyi bitirdikten sonra askerî eğitim aldı; Jandarma’da. Açık Öğretim’de son sınıfta okuyordu ayrıca. Halkla İlişkiler bölümünü bu sene bitirecekti. </p>
<p><b><br/>» Lale Hanım, Cumhurbaşkanı, Başbakan, Genelkurmay Başkanı’yla ayrıntılı konuşma fırsatınız olsa ne dersiniz onlara?</b></p>
<p>Bence, devletin tek bir yerinde değil sorun. Birçok yerinde bir tıkanıklık var, gibi geliyor bana. Askerinde tıkanıklık var, hükümetinde var. Bu, ancak birlikte çözülecek bir iş. At izi it izine karıştı derler ya, inanın ben kimi suçlayacağımı, kime sitem edeceğimi tam bilemiyorum. Bir kere o dağlara öyle asker gönderilemez. Bu kesin.</p>
<p><b><br/>» Dağlara eğitimsiz asker gitmesin mi diyorsunuz?</b></p>
<p>Dağlara, özel eğitimli asker gitmesi lâzım. Daha yeni acemi birliğinde silah tutmayı bir ay evvel öğrenmiş birinin gidip Tunceli’nin dağında, Hakkâri’nin dağında, yani onların orada ne işi var? O karakolların orada ne işi var? Madem oraya karakol kuruyorsun hadi tamam... Sizin yazınızda okudum, asker bahsetmiş, karakolun Tunceli-Bingöl arasında geçiş yeri olarak stratejik önemi var diyorlarmış. Madem öyle, önemli bir karakol, bakın “koskoca Türkiye Cumhuriyeti” diyoruz. O zaman teknolojiye de hâkim olması gerekmez mi? Teröre harcadığı parayı bıraksın da, teknolojiye harcasın. Kurşun geçirmeyen duvarlar var, kurşun geçirmeyen camlar var, kurşun geçirmeyen yelekler var. Bir sürü modern askerî teçhizat var. O zaman o karakollara onları koysunlar. Madem bu terörle başa çıkamıyorlar, buna bir çözüm bulamıyorlar, bakın teröristler her dağın her kovuğunu nasıl biliyorlarsa, eğitimli asker olsa, o da bunu yapabilir. Böylece kardeşlerin, anaların, benim gibi eşlerin yüreği bu kadar yanmaz. Bakın, gösteriler yapılıyor. Uçakları denizlerin üstünden uçuruyorlar, “gece karanlıkta şöyle vururuz, şöyle yaparız” diyorlar. O zaman o sis çöktüğünde nasıl hiçbir şey yapılmadı? Nasıl o askerleri 35 kilometre yürüttüler? </p>
<p><b><br/>» Neden yürüttüler sizce? </b></p>
<p>Asıl sorulması gereken soru bu. Neden yürüttüler o askerleri? O zaman kimse de bana çıkıp demesin ki “Ben şöyle güçlü bir orduyum.” Gerçekten demesin. Bu ordu kendi askerini zaten oraya koydu, unuttu... Ben böyle söylüyorum. Bunun aksini iddia edecek kimse varsa, çıksın bana söylesin. Zaten benim eşim geri gelmeyecek. O yüzden asker, o uçakları hiç öyle gösteri için kullanmasın.</p>
<p><b><br/>» Bu işin siyasi cephesi konusunda ne düşünüyorsunuz? Siyasi çözümden, açılımdan umudunuz var mı?</b></p>
<p>Benim o konuda hiçbir umudum yok açıkçası. Aslında Kürt halkının Türk halkıyla, Türk halkının Kürt halkıyla bir problemi yok bana kalırsa. Burada bazı grupların kendi aralarında hesaplaşması var. İnanın, şu şehit cenazelerinde boşuna bağırıyoruz: “Şehitler ölmez, vatan bölünmez” diye. Tamam bağırıyoruz da, ne oluyor? Otuz yıldır aynı şekilde bağırıyoruz, değişen bir şey var mı? Bu halkın da bilinçlenmesi lâzım... İnsan tarihine şöyle bir dönüp bakmaz mı, beş yüz yıldır, altı yüz yıldır aynı oyun oynanıyor. Döndürüp çevirip aynı şeyi yapıyorlar. Bu ülke nasıl parçalanmış, ortaya teker teker çıkarın. Bu halkların kavgası değil. Bunlar, tabii çok derin konular.</p>
<p><b><br/>» Sizi siyasete çekmek istemiyorum. Sadece umudunuz nerede, onu merak ediyorum.</b></p>
<p>İnanın ben sizden destek bekliyorum bunun için.</p>
<p><b><br/>» Söylediklerinizi yazmak dışında ne yapabilirim?</b></p>
<p>Bakın insan çocuğunu askere göndermeye korkar mı? Oralar vatan toprağıysa şâyet, oralar bizim vatanımızın toprağı, ben oraya asker göndermeye niye korkayım? Ya, insan vatanından korkar mı ya? Bu nedir bu? Bunun adı tam bağımsızlık mıdır? Bu asla öyle bir şey değildir. Kimse konuşmasın o zaman. Kimse çıkıp “Tam bağımsız Türkiye” demesin o zaman. Acı olan bu zaten.</p>
<p><b><br/>» Lale Hanım, o kadar gençsiniz, o kadar zor bir şey yaşadınız ve o kadar kuvvetlisiniz ki, inanın size çok büyük saygı ve hayranlık duyuyorum.</b></p>
<p>İnanın, ben eşimi çok seviyordum. Her şeyim yarım kaldı. Ben eşime doğru dürüst sarılamadan eşimi toprak sardı. O yüzden bunun hesabı sorulsun. Bir şekilde sorulsun. Siz denk geldiniz bana. Ben sizinle bunun mücadelesini başlatıyorum. Sadece sizinle değil, inanın birçok kişiyle de bunu yapacağım. </p>
<p><b><br/>» Sizin gibi birinin yakarışını duymamaya imkân yok. Sesiniz duyulacaktır. Emin olun.</b></p>
<p>İnşallah. Eşim de benden böyle bir şey beklerdi herhalde. Çünkü bana, “Lale sen güçlü, akıllı bir insansın” derdi. O yüzden, susup oturamazdım. </p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-kemal-imi-dagda-unuttular.htm), [web.archive.org (arşiv bağlantısı)](http://web.archive.org/web/20100508070053/http://www.taraf.com.tr:80/yasemin-congar/makale-kemal-imi-dagda-unuttular.htm)
# Üçüncü kulağa seslenen edebiyatın dönüşü

*Yasemin Çongar  08.05.2010*

<div class="yazi"><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>*** </p>
<p>O koca memeli kadınları meğer ne çok sevmişim. Bunca yıl sonra, çıkıp gelmelerinden belli; nisanın son gecelerinden biriydi sanırım, yatağımda dolunay vardı. Şeytan uçurtmalarıyla gelmişler; çamaşır asarken şeytan uçurtmalarına bakıp <b><i>“manine... manine”</i></b> diye baharı müjdeleyen o güzel sesi de getirmişler. Ay ışığını usulca eritti güneş. Kendimi ılık bir ikindi vakti kasabayı dolaşırken buldum; sonra akşam inince, âmâ akordeoncunun şarkıları eşliğinde, şenlik ateşini seyrettim. Rüyamda, bir başkasının hatıralarını hatırlamaktan memnundum. Uyandığımda, Ankara’da babasının koluna girip sinemaya giden on iki yaşındaki o güleç kız değildim artık; hafızasını hafızama naklettiğim İtalyan adamla birlikte, Rimini’de, bana ait olmayan bir çocukluktan daha yeni çıkıyordum. Hatırlıyordum... <b><i>A m’arcord.</i></b> Rüyasında film görmüş bir kadından da beter, rüyasında şiir görmüş bir kadın kadar sevinçliydim.</p>
<h4><br/>Bir şiir olarak roman...</h4>
<p>Nietzsche, <b><i>Jenseits Von Gut und Böse</i></b> (İyinin ve Kötünün Ötesinde) adlı kitabında, <b>“Almanca yazılmış kitaplar, üçüncü bir kulağı olan insan için ne büyük bir eziyettir”</b> derken, bence kaba bir klişeye sığınarak, hem anadiline hem aklına haksızlık ediyordu. Tabii, bir yandan da, bir metni, işiterek, üstelik sadece iki kulağımızla değil, şiire ve müziğe ayarlı o üçüncü kulağımızla da işiterek okumanın önemini hatırlatıyordu bize.</p>
<p>Benim çok sevdiğim, birilerinin ise sanal âlemde <b><i>contrajameswood</i></b> adlı bir blog açıp, aleyhinde sayfalarca yazacak kadar nefret ettiği edebiyat eleştirmeni James Wood, yazının sesine düşkün bir adam. Nietzsche’den yola çıkarak, <b>“Eğer nesir de şiir kadar iyi yazılacaksa, o eski modernist umut gerçek olacaksa yani, romancılar da, okurlar da kendi üçüncü kulaklarını geliştirmek zorundalar”</b> demişti bir kez.</p>
<p>Tonuyla, ritmiyle, sesleri ve seslerinin yankısıyla; tekrarları, durakları ve değişen temposuyla, her metnin bir müziği var ve o müzik, bence, sadece akışı değil, içeriği de belirliyor. İyi bir müzik cümlesi ya da iyi bir mısrâ gibi, bir roman cümlesinin gücü de, kuruluşunun matematiksel mükemmelliğinde, dolayısıyla da kuruluşundaki hesapları saklama yeteneğinde sanırım. <b>Wood, “matematiksel bir nihayet” diye tarif ediyor bunu; “bu ‘nihayet’ hali sayesinde, mükemmel bir cümle sonsuz sayıda varyasyonundan her birini aşıyor, o cümleyi estetik açıdan yoksullaştırmadan değiştiremiyorsunuz: zira kendi mükemmelliği, kendi denkleminin de çözümü aynı zamanda, daha iyisi imkânsız.”</b></p>
<p>Buna benzer kesin hükümleriyle, onu Flaubert<b>vari</b> bir “stil fanatiği” olarak adlandıran post-modernist edebiyatçıları çileden çıkaran Wood’un seveceğini sandığım bir kitap var elimde. Rüyamda <b><i>A m’arcord</i></b>’u görmemi de bu kitabı okuyarak uyumama borçluyum galiba. Zira, şiir kadar iyi yazılmış bir roman da, tıpkı Fellini’nin o şiirsel filmi gibi, hafıza nakli için ideal bir ortam kuruyor; hatırlayan bir adamı, hatırlayarak anlatan bir yazarı okurken, siz de hatırlamaya başlıyorsunuz.</p>
<h4><br/>Ödülün gösterdiği istikamet</h4>
<p>Romanın adı, <b><i>Tinkers</i></b>. Basit tercümesiyle, “Tenekeciler.” Romanın başkişisinin babası, geçirdiği sara nöbetleri sırasında kulakları <b><i>“Tinker, tinker. Tin, tin, tin. Tintinnabulation...”</i></b> tınılı tencere tekerlemeleriyle çınlayan bir kapkacak satıcısı. Yine de, İngilizce <b><i>tinker</i></b> kelimesinin “tenekeci” kadar “tamirci” anlamına da geldiğini, en az “tamirci” kadar “tutunamayan” da demek olduğunu kendime hatırlattım ben okurken; romanın <b><i>Tenekeciler</i></b> yerine <b><i>Tutunamayanlar</i></b> olarak da Türkçeleştirilebileceğini düşündüm.</p>
<p><b><i><br/>Tinkers</i></b> bir ilk roman. <b><i>Tinkers</i></b> gecikmiş bir ilk roman. <b><i>Tinkers</i></b>, yazarı Amerika’da kapı kapı dolaşıp kendisine yayıncı ararken, üç yıl boyunca çekmecede beklemiş ve en sonunda, küçücük bir yayınevi olan Bellevue Literary Press basmayı kabul ettiği için, okuyabildiğimiz bir roman. Ve <b><i>Tinkers</i></b>, yazarı Paul Harding’e 2010 Pulitzer Edebiyat Ödülü’nü getiren roman.</p>
<p>Paul Harding 43 yaşında, eski bir rock davulcusu. Romanını yayımlamayı reddeden editörlerden aldığı cevapları aktarışı bile, onun edebî meşrebi hakkında bir fikir veriyor bence: <b>“Bana günümüzde hayatın ne kadar hızlı aktığını anlatıyorlardı. Araba takibi sahneleri neredeymiş? Hiç kimse, yavaş akan, kafasında kuran, düşüncelere dalan, sessiz bir kitabı okumayı istemiyormuş. O zaman, komik gelmişti bu gerekçeler bana. Şimdi, daha da komik geliyor.”</b></p>
<p>Son cümledeki muzip özgüvende, Pulitzer’in payı var kuşkusuz. Zira New York’un ziyadesiyle ehil yayıncılarının ellerinin tersiyle ittiği bir romanın böyle ödüllendirilmesi, kitabın yazarına verdiği <b>“doğru bildiğimi yaptım ve kazandım”</b> hissinden öte bir mesaj içeriyor bence; üçüncü kulağa hitap eden edebiyatın görkemli bir dönüş yaptığını muştuluyor bize; Harding’in Pulitzer’i alması, yayıncılığın yeni istikametlerinden birini de gösteriyor.</p>
<h4><br/>Hafızanızdaki dehşet anları</h4>
<p>George Washington Crosby adlı ihtiyar bir adamın, kendi elleriyle inşa ettiği evinde, geniş ailesinin birçok ferdinin refakatinde, hasta yatağında yatarken, ölümünden sekiz gün önce, halüsinasyonlar görmeye başlamasıyla başlıyor roman. Crosby bir saat tamircisi, az önce bahsettiğim tenekecinin oğlu; hayata tutunduğu kadar da tutunamayan bir adam. <b>Harding, onun hayatını anlatırken, saatlerin zamanı “doğru” göstermesini sağlamakla yükümlü bir tamircinin değişmeyen titizliğiyle kuruyor cümlelerini ama okurken işittiğiniz müzik, düzenli ‘tik tak’larla sınırlı kalmıyor nedense, zamanın herkese göre farklı bir hızda aktığını da “gümbür gümbür” fısıldıyor kulağınıza.</b> Kitabın sesinin kuvveti yüksek perdesinde değil, sükûnetinde. </p>
<p>191 sayfalık, kısa sayılabilecek bir roman bu. Cümleleri, müziğini yitirmeden eksiltilip arttırılamayacak mükemmellikte; kendi denklemini çözmüş olmasından gelen bir ekonomisi var. George, hayatla ölüm arasında gidip geldiği son günlerinde, son bir kez geçmişini hatırlarken siz de kendi geçmişinizden sahnelerle, hafızanızın ancak hayallerle doldurulabilen esrarengiz boşlukları arasında gidip geliyorsunuz. <b>Tanımadığınız insanların o çok tanıdık zaaflarının ve heveslerinin içinden, sizi de anlatan bir romanda, “hayat aslında nedir ki” sorusuna cevap arıyorsunuz.</b> Ve tabii, anlatımın bütün sükûnetine rağmen, hiç de öyle huzur içinde yapılabilecek bir iş değil bu. Harding, George’un babası Howard’ın sara nöbetlerini anlatırken adeta sıradan bir merakla soruyor: <b>“İnsanın yıldırımla dolu olması, nasıl bir şey? Yıldırımla kendi içinden yarılıp ikiye ayrılmak, nasıl bir şey?” </b>Cevabı, hafızanızdaki o çok özel dehşet anlarında gizli. </p>
<h4><br/>Edebiyat denizinde bir takımada</h4>
<p>Zamanın hepimiz için farklı akması kadar kuvvetli bir başka yalnızlık işareti var mı bilmiyorum insanlar âleminde. <b><i>Tinkers</i></b> da, yalnızlığı, George ve ailesinin zamanla kurduğu farklı ilişkiler üzerinden anlatıyor. <b>Bununla birlikte, zamanın bizden önce yaşayanlarla aramıza koyduğu o aşılmaz mesafenin, genetik mirasımız sayesinde, istesek de kurtulamadığımız bir mimikte ya da bir marazda, nasıl aniden kapanıverdiğini de gösteriyor.</b> Bütün farklılıklarımıza rağmen, zamana direnen bir ayniyet belirliyor hepimizi.</p>
<p>Harding de, zamana direneceğini sandığım bir dünya kurmuş ilk romanında; bir dehşet, bir özlem, bir pişmanlık, bir şehvet ânını, belki bundan yüz yıl sonra bir başkasının da hatırlayabileceği bir an gibi, edebî bir miras gibi sabitleyebilmiş cümlelerinde. <b><i>Tinkers</i></b>’ı okurken, çok sevdiğim bir başka kitabı, Marilynne Robinson’ın, Gökçen Kara’nın tercümesiyle Kyrhos Yayınları’ndan çıkan <b><i>Gilead</i></b> romanını düşündüm sık sık. Hikâyeleri çok farklı olsa bile, iki roman da, tükenmek üzere olan hayatlarına dönüp bakan adamları, benzer bir müzikle anlatıyor. Robinson’ın da <b><i>Gilead</i></b> ile 2005’te Pulitzer kazanmış olması, üçüncü kulağa seslenen edebiyatın dönüşünün çok da yeni olmadığına delalettir belki, kim bilir. Böyle düşünürken, Harding’in, Robinson’ın öğrencisi ve arkadaşı olduğunu okudum internette. 67 yaşındaki bu kudretli yazarla Harding arasındaki yakınlık, tuhaf bir mutluluk verdi bana. Edebiyatın açık denizlerinde, sakin ve güvenli bir takımada keşfetmiş gibi sevindim.</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-ucuncu-kulaga-seslenen-edebiyatin-donusu.htm), [web.archive.org (arşiv bağlantısı)](http://web.archive.org/web/20100511181444/http://www.taraf.com.tr:80/yasemin-congar/makale-ucuncu-kulaga-seslenen-edebiyatin-donusu.htm)
# Herkese gözdağı

*Yasemin Çongar  11.05.2010*

<div class="yazi"><p>Siyasetin bittiği gündü dün.</p>
<p>Deniz Baykal’ın istifasına hakikaten üzüldüm.</p>
<p>Deniz Baykal’ın ayağını, siyaset ve ahlak dışı bir oyunla kaydıranların operasyonuna derin bir öfke duydum.</p>
<p>Bunun, bir tür “devlet operasyonu” olduğunu düşündüm.</p>
<p><b><br/>Baykal’ın istifası, “değişim”in habercisi gibi değil, tam tersine, değişime direnen komplocuların başarısı gibi geldi bana.</b></p>
<p>Yanlış anlaşılmasın; Baykal zinhar “değişimci” olduğu için değil; aksine, değişime, statükocuların ihtiyaç duyduğu yetkinlikte direnemediği için devrildi sanki.</p>
<p>Derin devlet, “at” değiştirme ihtiyacı duydu adeta.</p>
<p>Müesses nizam, kendi çocuğunu yedi.</p>
<p>Nedense, Ertuğrul Özkök’ün devrilişine benzettim Deniz Baykal’ın istifasını...</p>
<p><b><br/>“Artık Ertuğrul Özkök’le olmuyor” diyen statüko, “artık Deniz Baykal’la olmuyor” diyormuş gibi geldi bana...</b></p>
<p>Özkök’ün <i>Hürriyet</i>’in başında kalamaması “varan bir”di belki, Baykal’ın CHP’nin başından gitmeye bu şekilde zorlanması “varan iki...”</p>
<p>Anayasa değişiklik paketinin referanduma sunulması halinde, seçmen nezdinde büyük bir yenilgi yaşayacağından korkan statükocu güçler devirdi bence Baykal’ı; onu ilk terk edenlerin medyadaki statükocu yandaşları olmasına da şaşırmadım. </p>
<p>Türkiye’de vesayet rejiminin bitmesine karşı daha etkin bir direniş göstermek isteyenlerin, mücadeleyi bundan böyle daha “taze” isimlerle sürdürme hevesinden söz etmiyorum ama... </p>
<p>Öyle olsa, amenna. </p>
<p>Daha kötü bir şeyden söz ediyorum.</p>
<p><b><br/>Baykal’a yapılan komplo, statükocu kesimin mücadeleyi büsbütün siyaset dışına çekme çabasının bir göstergesi olabilir mi; beni asıl endişelendiren soru bu. </b></p>
<p>Tabii, yanılıyor olabilirim.</p>
<p>Ve umarım yanılıyorumdur.</p>
<p><b><br/>Ama Deniz Baykal’a “git” diyenlerin, “kalamazsın” diyenlerin ve bunu diyebilmek için Baykal’ın mahremiyetine tecavüz edenlerin, bu yolla şantaj yapanların, Baykal’ın “ideolojik” rakipleri olmadığı kanısındayım ben.</b></p>
<p>Bilakis, Baykal’ın bu duruma düşürülmesinin, onun da esiri olduğu statükocu zihniyetin son çırpınışları olduğundan şüpheleniyorum.</p>
<p>Ordusundan yargısına, iş dünyasından medyasına kadar, gündemdeki anayasa değişiklik paketinin hayata geçmesine direnen kesimde bir can havli durumu var adeta; liderlerin yumruklanmasından, karakolların basılmasından medet umanlar var; kaosa bel bağlayanlar var.</p>
<p>Siyasetin, normal kanalların dışına çıkmasını isteyenler var.</p>
<p>Anayasa değişiklik paketinin referanduma gitmesini mutlaka önlemek isteyenler var. </p>
<p>Ve bu çevre, Baykal’ı alaşağı eden kaset komplosuyla, önümüzdeki süreçte alacağı kararlar kritik önem taşıyacak olan bazı aktörlere de, gözdağı veriyor olabilir.</p>
<p><b><br/>Birileri, Baykal üzerinden başka birilerine “elimizde senin de kasetin var, ona göre” mi diyor, acaba? </b></p>
<p>Bu soru kafamda dönüp duruyor.</p>
<p>Yanılıyor olabilirim.</p>
<p>Umarım yanılıyorumdur.</p>
<p>Deniz Baykal’ın istifasına üzüldüm.</p>
<p>Çünkü bu istifa, “statükocu zihniyetin iflasının kabulü” anlamına gelmiyor bence; bilakis “statükocu zihniyeti başka yollardan temayüz ettirme çabasını” çağrıştırıyor. </p>
<p>Deniz Baykal, son yıllarda, kendisini ve partisini, çok dar bir kesimin beklentilerine hapsetmişti; iktidara gelmemeye adeta yeminli bir lider gibi davranıyordu. </p>
<p>Baykal, uzunca bir zamandır, toplumsal beklentileri siyasete tahvil eden gerçek bir parti lideri olmaktan çıkmış, statükocu elitin “yap” dediğini yapıp “yapma” dediğini yapmayan, kendisini küçücük bir gruba kullandırarak, derin devlet adına değişime direnen bir bürokrat haline gelmişti.</p>
<p><b><br/>CHP’yi siyasi bir parti olarak yeniden yaratma fırsatı varken, bunu yapmamış, aksine, partiyi küresel gündemin dinamiklerinden büsbütün koparmış; parti içinde tartışmayı, hareketi ve kan değişimini büsbütün engellemiş; CHP’yi bir “devlet aygıtı” olarak kalmaya mahkûm etmişti.</b></p>
<p>Dahası, “Ergenekon’un avukatı” olduğunu ilan edecek kadar onurundan vazgeçebilmişti Baykal...</p>
<p>Dün CHP Genel Merkezi’nde kendisini gözyaşları içinde uğurlayanların attığı sloganın sadece yarısını haklı çıkarıyordu nicedir; “inadına Baykal” şiarını gönülden benimsemişti, seçim yenilgilerinden ders almıyor, parti içindeki ve yakın çevresindeki makul eleştirileri bastırıyor, kendisine yüzde yüz bağlı olmayan her partilinin önünü kesiyordu. </p>
<p>O sloganın ikinci yarısındaki “inadına sol” sözünün aksine, “sol” adına, solun gerektirdiği değişimcilik, eşitlikçilik adına hiçbir şey yapmıyordu Baykal’ın CHP’si; aksine Sosyalist Enternasyonal’den ihraç edilme noktasına gelecek kadar bu ilkelerden uzaklaşmıştı. </p>
<p>Esasen, bütün bu nedenlerle, Baykal’ın çoktan istifa etmiş olmasını dilerdim.</p>
<p>Yapmadı.</p>
<p>İstifa kararını, toplumun teveccühüne mazhar olamadığı için almadı.</p>
<p><b><br/>Bilakis, toplumun teveccühüne mazhar olması imkânsız politikaları nicedir ona empoze edenlerin teveccühünü kaybettiği için istifa etti.</b></p>
<p>Kendisine kurulan komplo karşısında sessiz kalan ve belki de bu komploda bilfiil yer alan zihniyet ortaklarının “Baykal’a yapılan çok ayıp ama...” diye başlayan ahlaksız korosu susturdu CHP liderini.</p>
<p>Yazık oldu.</p>
<p><b><br/>Baykal’ın sonu, Baykal’ın siyasi ve ideolojik rakiplerini sevindirebilecek bir son değil. </b></p>
<p>Temiz siyaset yerine kirli oyunlara bel bağlayanlar sevinebilir ancak bu istifaya; Türkiye’deki köklü değişim emarelerine karşı olsa olsa kaostan, komplodan, gözdağından medet umanlar sevinebilir.</p>
<p>Bilmem, yanılıyor muyum?</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-herkese-gozdagi.htm), [web.archive.org (arşiv bağlantısı)](http://web.archive.org/web/20100513080128/http://www.taraf.com.tr:80/yasemin-congar/makale-herkese-gozdagi.htm)
# ORDU NASIL DEMOKRATİKLEŞİR - 1

*Yasemin Çongar 12.05.2010*

<div class="yazi">Askerî vesayeti bitirmenin yolları / Narcis Serra anlatıyor

<p>* Yasemin Çongar’ın bu yazısı YA DA köşesinde değil, Politika sayfalarında YAZI DİZİSİ olarak yayımlanmıştır.</p>
<p>*** </p>
<h4>Demokrasimiz emekliyor</h4>
<p>Narcis Serra, ya da hadi tam adıyla söyleyelim <b>Narcis Serra i Serra</b>, yakında Türkiye’ye geliyor ve bizim ondan öğrenebileceğimiz çok şey var. Serra, 1943 doğumlu bir akademisyen; dünyanın saygın siyasetbilim teorisyenlerinden biri; aynı zamanda çok deneyimli bir demokrasi pratisyeni.</p>
<p>15 mayısta İstanbul Bahçeşehir Üniversitesi’nde düzenlenecek olan <b>“Demokratik Anayasa’ya Geçişte İspanyol Deneyimi”</b> adlı toplantıda, Franco rejiminden sonra İspanya’nın demokratikleşmesini anlatacak Serra; özel olarak da, orduyla sivil hükümet arasındaki ilişkilerin demokratik esaslara uydurulması için yapılanlardan bahsedecek. </p>
<p>Bu, Serra’nın çok iyi bildiği bir konu... Zira onun, Barcelona ve Madrid politikalarında aktif olduğu yıllar İspanya’da <b>“trancision”</b> diye bilinen “demokrasiye geçiş” dönemine denk düşüyor. Serra’nın, bu yıllardaki tecrübelerini, akademik bir yaklaşımla bütünleştirerek ve diğer ülkelerde yaşananlarla karşılaştırarak anlattığı <b><i>La transicion militar : Reflexiones en torno a la reforma democratica de las fuerzas armadas</i></b> (Askerî Geçiş: Silahlı Kuvvetlerin Demokratik Reformu Üzerine Düşünceler) başlıklı kitabı iki yıl önce İspanya’da yayımlandı ve bugün dünyada, bu alanda yazılmış temel eserlerden biri sayılıyor.</p>
<p>Serra, 1979-1982 döneminde, Barcelona’nın belediye başkanıydı. İki milyona varan nüfusuyla İspanya’nın ikinci büyük şehri olan Barcelona, bugün mâlûm, aynı zamanda Katalan Özerk Topluluğu’nun başkenti. Serra bir anlamda Katalanya’nın kalbini yönetiyordu yani. </p>
<p>İspanya Sosyalist Partisi’nin, Ekim 1982’deki genel seçimlerden büyük zaferle çıkmasından sonra hükümet kuran Felipe Gonzalez, Serra’yı Barcelona’dan Madrid’e çağırıp Savunma Bakanı yaptı. Serra, savunma bakanlığı görevini sekiz yıl sürdürdü ve “Avrupa demokrasileri arasında, savunma bakanlığı portföyünü en uzun süre elinde tutan siyasetçi” oldu. </p>
<p>1982-1990 yılları, aynı zamanda İspanya’da “demokratik konsolidasyon” diye adlandırabileceğimiz yapısal siyasi reformlara sahne olan, Franco rejiminin izlerinin silindiği ve sivil-asker ilişkilerinin tam anlamıyla demokratikleştirildiği yıllardı. Serra, savunma bakanı olarak, bu reformlarda öncü bir rol üstlendi.</p>
<p>Bakanlığının ardından, Sosyalist hükümetin başbakan yardımcılığını da yapan, 1996-2000 arasında Katalanya Sosyalist Partisi liderliğini yürüten, 2004 martına dek de milletvekilliği devam eden Serra, bugün uluslararası düzeyde, demokrasi ve sivil-asker ilişkileri konusundaki tezleriyle öne çıkan bir yazar.<br/><br/><b><i>Taraf</i></b>’ta bugünden itibaren, Serra’nın <b><i>La transicion militar</i></b> kitabından yola çıkarak, “silahlı kuvvetler demokrasiye nasıl uyum sağlar” sorusuna cevap arayacağız.</p>
<h4><br/>Orduyu kışlada tutabilmek</h4>
<p>Soruyu, o en eski biçimiyle de sorabiliriz, tabii. <b><i>Quis custodiet ipsos custodes?</i></b> Romalı şair Juvenal, tam iki bin yıl önce böyle sormuştu: Muhafızların muhafızlığını kim yapacaktı? Bizi, koruyuculardan kim koruyacaktı? </p>
<p>Rejimi koruma ve kollama gerekçesiyle, doğrudan ya da dolaylı bir siyasi rol üstlenmiş olan silahlı kuvvetlerin kışlasına geri döndürülebilmesi ve orada tutulabilmesi, askerlerin başlarını ikide bir nizamiyeden dışarı çıkarmayacaklarının garanti edilmesi, demokratikleşmeye çalışan ülkelerin bugün hâlâ en temel meselelerinden biri.</p>
<p>Bir demokrasi, ne zaman gerçek bir demokrasi olur?</p>
<p>Yirminci yüzyılın son çeyreğinde, Avrupa’da ve Latin Amerika’da yaşanan demokratikleşme süreçlerinde bu soruya verilen pratik cevaplar, demokrasiye ilişkin akademik tezlerin de zamanla değişmesine neden oldu; tecrübe, teoriyi yeniden şekillendirdi.</p>
<p>Narcis Serra, İspanya üzerinde yoğunlaşan ve 2010 Türkiye’si için rehber niteliğinde okunabilecek olan <b><i>La transicion militar</i></b> kitabında, kendi tecrübelerinin ışığında, demokratikleşmeyi askeriyenin reformuyla doğrudan bağlantılandıran bir yaklaşım ortaya koyuyor. </p>
<p>Britanya’da Oxford çıkışlı siyaset bilimcilerin ilk kuşağının en önemli temsilcilerinden sayılan S.E. Finer (1915-1993) <b>“Bir ülkenin demokratik biçimde işleyebilmesi için tek istikrarlı çözüm, ordunun, sivil iktidarın emrinde olduğunu kati surette kabul etmesidir”</b> demişti. </p>
<p>Narcis Serra da, kitabında bu fikre katıldığını belirtip ekliyor: <b>“Askeriyenin, sivillerin emrinde olması, aynı zamanda, bir bütün olarak ordunun, devlete etkin hizmet verebilmesi için de şarttır.”</b></p>
<p>Velhasıl, gerçek bir demokrasi ile güçlü bir ordu için uygulanması gereken reçetenin ortak olduğunu düşünüyor Serra ve bunu, “üniformalıların sivillere itaati” diye özetliyor.</p>
<h4><br/>Birer memur olarak subaylar</h4>
<p>Serra’nın, demokratikleşme açısından, en az bu reçete kadar önemli saydığı bir diğer konu da, “Bir ordu içinden çıktığı topluma ne kadar benzemelidir” ya da “Hükümet, ordunun toplumla aynı değerleri paylaşmasına karar verebilir mi” sorularına verilecek olan cevap. </p>
<p>Bu soruların, ilk anda “tepeden inmeci” bir yaklaşımı, toplum ya da ordu mühendisliğini akla getirdiği kesin. Oysa, Serra bu tür mühendislikleri benimseyen bir siyasetçi değil. <b>Tam tersine, “bir ordunun içinde bulunduğu toplumla aynı değerleri taşıması gerektiği” cevabını verirken, bunun aslında “doğal durum” olduğunu ve özel bir eğitim sistemiyle beyni yıkanmamış subay ve astsubaylar için zaten geçerli olduğunu ima ediyor.</b></p>
<p>Siyasetbilimle ilgilenenler, teoride bu soruya çok farklı iki cevabın verildiğini bilirler. Sivil-asker ilişkileri konusundaki görüşleri bugün epey eskimiş sayılsa da, Türk Silahlı Kuvvetleri’nin tam bir guru gibi benimsediği Amerikalı Samuel Huntington (1927-2008) özetle, “Ordu, etkin olabilmek için farklı olmak zorundadır” der. </p>
<p>Serra, bu konuda Huntington’ın fikrinin “yanlış ve tehlikeli” olduğunu söyleyerek, bir başka Amerikalı akademisyen, tanınmış sosyolog Morris Janowitz’in (1919-1988) tezine sahip çıkıyor.</p>
<p>Janowitz’in tezi, “Ordu, askerî açıdan daha etkin bir ordu olabilmek için sivil değerlere ve süreçlere giderek daha fazla yaklaşmalıdır” diye özetlenebilir. Niccolo Machiavelli’nin on altıncı yüzyılın ilk yarısında, <b><i>Dell’arte della guerra</i></b>’yı (Savaş Sanatı Üzerine) yazarken “askeriyenin hayatı ile sivil hayat kadar birbirine benzemeyen iki şey daha yoktur” dediğini biliyoruz ama Serra, bu kesin hükme Alman sosyolog Max Weber’in (1864-1920) ağzından aynı netlikte bir cevap vermeyi yeğliyor: <b>“Askerî rütbe sahibi olan bir kişi, yani bir subay, burjuva toplumunun herhangi bir memurundan farklı değildir. Esasen, modern kitlesel ordu aynı zamanda bürokratik bir aygıttır, subaylar da belli bir uzmanlığa sahip olan devlet memurlarıdır.”</b> İşte bu kadar...</p>
<p>Her subayın bir “memur,” her generalin “yüksek dereceli bir memur,” her komutanın “seçilmiş sivil liderlerin emrinde bir yâver” olduğunu düşünmeye başlamak, Serra’ya göre, sağlıklı bir demokratik yaklaşım için şart.</p>
<p>Aslında buna, askeriyeye bakışın “normalleşmesi” de diyebiliriz. Bu normalleşme, ordunun “devlet içinde bir devlet,” “devletin ta kendisi,” “hükümetin eşdeğeri” ya da “hükümetin âmiri” gibi kurumsal açıdan özerk ve üstün bir konuma sahip olmasının demokrasi açısından bir “anomali” olduğunu anlamamızı kolaylaştırdığı gibi, Türkiye’de hâlâ pek yaygın kullanılan “kurumlar arası uyum, kurumlar arası diyalog” gibi kavramların, orduya atfettiği o çok özel konuma, demokrasilerde yer olmadığını da hatırlatıyor.</p>
<p>Serra’ya göre, <b>“Kendisini, devletin diğer kurumlarıyla diyalog halindeki bir kurum olarak gören ve böyle görülen bir ordudan, devletin içindeki özel alanlardan biri olarak devlete tamamen entegre olmuş bir orduya geçiş”</b> aslında demokratikleşmenin de en temel tariflerinden biri.</p>
<h4><br/>Demokrasiye geçişin iki aşaması</h4>
<p>1974’te Portekiz’de diktatörlüğün sonunu getiren Karanfil Devrimi sırasında, dünyadaki 145 ülkeden sadece 39’u demokrasiyle yönetiliyordu. İzleyen çeyrek asır, dünyayı çok değiştirdi ve 2000’li yıllara girdiğimizde, demokrasilerin sayısı 117’yi bulmuştu. Yirminci yüzyılın son yirmi yılında, toplam 85 otoriter rejim yıkıldı, bunlardan 30’u bugün istikrarlı birer demokrasi sayılıyor, 34’ü yeni otoriter rejimlere dönüştü, 21’i ise “yarı-demokratik” nitelikte.</p>
<p>Narcis Serra’nın kitabı da, esasen istikrarlı demokrasilerle bu yarı-demokratik rejimler arasındaki farkı irdeliyor, bu farkın askeriyenin reformuyla yakından ilgili olduğunu anlatıyor. Serra’nın, ordusunu kışlasında tutamayan ya da en azından askerinin siyasetten elini çekmesini tam olarak sağlayamayan Türkiye gibi ülkeler için bulduğu çok sayıdaki ad arasında, “formel demokrasi, yarı demokrasi, zayıf demokrasi, kısmî demokrasi, temsilî demokrasi” gibi nicesi var, ama doğrusu ben en çok <b>“düşük yoğunluklu demokrasi”</b> sözünü seviyorum.</p>
<p>Türkiye ve benzeri ülkeler “düşük yoğunluklu demokrasi” olmaktan nasıl çıkabilirler? İstikrarlı demokrasi nerede, nasıl, ne zaman sağlanır?<br/><br/><b>Serra, kendisinden önceki birçok akademisyen gibi, demokratikleşme sürecini iki temel aşamaya ayırıyor: Geçiş ve konsolidasyon.</b></p>
<p>1936 doğumlu Arjantinli siyaset bilimci Guillermo O’Donnell’ın bu iki aşamayı tanımlama biçimi, genel hatlarıyla, Serra tarafından da kabul ediliyor.</p>
<p>O’Donnell’a göre, bu iki aşamanın ilki, yani “geçiş,” otoriter rejimin, diktatörlüğün, askerî konsey hükümeti vs. benzeri bir seçilmemiş idarenin yerini, sandıktan çıkan demokratik bir hükümetin alması dönemidir. İkinci aşama, yani “konsolidasyon,” ondan sonra başlar ve demokratik rejimin yerleşmesi, yapısallaşması, kurumsallaşması anlamına gelir.</p>
<p>Nispeten kısa ve kolay olan “geçiş” aşamasını, hemen her zaman, çok daha karmaşık, uzun ve inişli çıkışlı bir süreç olan “konsolidasyon” izler ama deneyimler gösteriyor ki, bu ikinci aşama bazen on yıllar boyunca tamamına ermeyebilir. <br/><br/><b>Serra’nın benimsediği yaklaşımdan yola çıkarsak, Türkiye’nin “demokratik konsolidasyon” aşamasına henüz yeni yeni geçmekte olduğunu ve belki de, TBMM’de geçen hafta kabul edilen anayasa değişiklik paketinin, darbe hukukunun yapısal dayanaklarına ilk kez dokunarak bu geçişin ilk adımını atmamız anlamına geldiğini söyleyebiliriz.</b></p>
<h4><br/>Askerî vesayet sapkınlığı</h4>
<p>Burada, demokratik konsolidasyonun daha ayrıntılı bir tanımını yapmak, hem Türkiye özelinde, hem de yarınki <b><i>Taraf</i></b>’ta ayrıntılı biçimde üzerinde duracağımız İspanya örneğinde, daha berrak düşünmemizi kolaylaştırabilir.</p>
<p>1940 doğumlu Polonya asıllı siyasetbilimci Adam Przeworski’nin, Serra tarafından da kullanılan ve bu yazı dizisinin çıkış noktasına uygun düşen tanımıyla söylersek, <b>“Sivillerin askeriyeyi denetiminin kurumsal çatısı, demokratik konsolidasyonun da sinir sistemidir.”</b></p>
<p>Serra’nın gözünde, “demokratik konsolidasyon süreci, ordu açısından, demokratik yollarla işbaşına gelmiş olan hükümetlerin karar ve eylemlerini veto etme imtiyazı tümüyle ortadan kalktığında başlar.” Tekrar etmekte yarar var; ordunun siyasi alandaki “veto” hakkı, yetkisi ya da fiili uygulaması ortadan kalktığında, demokratik konsolidasyon bitmiş olmuyor Serra’ya göre, sadece başlamış oluyor. Ve Türkiye, henüz o noktada değil.</p>
<p>Serra, demokratik konsolidasyonu sağlayabilmek için, askeriyenin rolüne ilişkin iki temel “sapkınlığı” sistem dışına atmamız gerektiğini düşünüyor. Bu iki sapkınlıktan ilki, “Ordunun, demokratik yollarla elde edilmemiş bir vesayet yetkisine sahip olması.” İkincisi ise, “Siyasi kararlar gerektiren bazı konuların, ordunun tekeline bırakılmış olması.”</p>
<p>Her iki sapkınlık da Türkiye’de mevcut... Serra ise örneklerini başka ülkelerden seçiyor; örneğin Bolivya Silahlı Kuvvetleri’nin İç Hizmet Tüzüğü’nün ilk maddelerindeki şu ifadeler, askerî vesayetin tanımına bire bir uyuyor Serra’ya göre:<br/><br/><b>“Silahlı Kuvvetler’in görevi Bolivya anayasasını, ulusal birliğini ve devletin demokratik kurumlarını korumaktır; ülkenin bağımsızlık tarihini simgelemek ve Cumhuriyet’i güçlendirmektir; dolayısıyla da, özgürlüğün, ilerlemenin, ruhani birliğin ve toprak bütünlüğünün bekçisi olmaktır.”</b></p>
<p>Bolivya ordusunun bu görevini “antidemokratik” bulan teori, TSK’nın İç Hizmet Kanunu’nda “Umumi Vazifeler” başlığı altındaki ilk madde olan Madde 35 için de farklı düşünmeyecektir kuşkusuz: <b>“Silahlı Kuvvetlerin vazifesi; Türk yurdunu ve Anayasa ile tayin edilmiş olan Türkiye Cumhuriyetini kollamak ve korumaktır.”</b></p>
<p>Serra’nın ikinci sapkınlık dediği “rezerv alanlar” ise, diyelim ki Kolombiya’da bir “iç düşman”a karşı savaşan ordunun, bu savaştaki kararları siyasetçilerden bağımsız olarak alma ya da Arjantin ordusunun kendini Falkland Adaları konusundaki ulusal tasarruflarda “esas karar mercii” olarak görmesiyle örneklendirilebilir.</p>
<p>Aynı şekilde, Serra’nın fikrî çizgisinde, PKK ile mücadele kapsamındaki askerî operasyonların şekli, ordunun yapısı, yapılacak askerî harcamaların miktarı ve tahsisat yerleri gibi konularda, Türk Silahlı Kuvvetleri’nin “esas karar mercii” olması da bir sapkınlıktır. Kezâ Kıbrıs, Ermenistan sınırı ya da Ege Hava Sahası ve kıta sahanlığı konularında, karar mercii esas olarak seçilmiş hükümet olmalı ve askeriyenin bu alanda herhangi bir fiili veto imtiyazı bulunmamalıdır.</p>
<p><b><br/>YARIN: Darbeler nasıl önlenir / Askerî reform nasıl yapılır / İspanya deneyimi</b></p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-ordu-nasil-demokratiklesir-1.htm), [web.archive.org (arşiv bağlantısı)](http://web.archive.org/web/20100514012736/http://www.taraf.com.tr:80/yasemin-congar/makale-ordu-nasil-demokratiklesir-1.htm)
# ORDU NASIL DEMOKRATİKLEŞİR - 2

*Yasemin Çongar 13.05.2010*

<div class="yazi"><h5>Askerî vesayeti bitirmenin yolları / Narcis Serra anlatıyor -2</h5>
<p>* Yasemin Çongar’ın bu yazısı YA DA köşesinde değil, Politika sayfalarında YAZI DİZİSİ olarak yayımlanmıştır.</p>
<p>*** </p>
<h3>Savaş varken demokrasi zor</h3>
<p>Hasan Cemal dün piyasaya çıkan yeni kitabına <b><i>Türkiye’nin Asker Sorunu</i></b> adını verirken, bu adı, Türkiye’nin genel demokrasi sorununun çeşitli yüzlerinin yalınlaştırılmış bir ifadesi olarak kullandığını söylüyor. Tecrübeli gazeteci, kitabın başında “asker sorunu”nun kısa bir tarifini de yapmış: <b>“Temel konularımıza ilişkin tanımları bu ülkede asker yaptı, kriterleri asker koydu, onları siyasal sisteme dikte etti. Ve bu kriterler, Cumhuriyet’in kuruluşundan itibaren devletin resmî ezberini oluşturdu. Asker, bu kriterlerin ihlâl edildiğine, bu kriterlerin çok partili rejim içinde korunamayacağına ne zaman kanaat getirse kılıcını meydana attı.”</b></p>
<p>Hasan Cemal, bu satırlarıyla, Türkiye’de askerî vesayetin, yaşanan darbelerin bir tortusu olmaktan öte, devletin kuruluşundan miras bir yapısal unsur, bir tür “Cumhuriyet sorunu” olduğuna dikkat çekerken, “asker sorunu”nun da bize özgü bir yanını vurguluyor bence. </p>
<p>Yine de, çeşitli ülkelerdeki geçmişi ve güncel tezahürleri arasındaki bütün farklara rağmen, “asker sorunu” dediğimiz mesele, tıpkı demokrasinin kendisi gibi, evrensel bir nitelik taşıyor. İlk bölümüne dünkü <b><i>Taraf</i></b>’ta yer verdiğimiz bu yazı dizisi de, İspanya ve diğer ülkelerin deneyimleri ışığında, “asker sorununu çözmenin yolları” üzerinde duruyor. Rehberimiz ise, İspanya Savunma Bakanı olarak, ülkesinin demokrasiye geçme sürecinde ordunun reformuna yönelik adımların öncülüğünü yapan Narcis Serra’nın 2008 tarihli <b><i>La transicion militar : Reflexiones en torno a la reforma democratica de las fuerzas armadas</i></b> (Askeri Geçiş: Silahlı Kuvvetlerin Demokratik Reformu Üzerine Düşünceler) adlı kitabı.</p>
<h4><br/>Ordu her yerde ayak direr</h4>
<p>Dünkü bölümde, demokratikleşmenin olmazsa olmaz bileşeninin, askeriyenin sivillerin emrine girmesi olduğunu ve bu sürecin genellikle, “geçiş” ve “demokratik konsolidasyon” diye adlandırılan iki aşamada sağlandığını yazmıştım. </p>
<p>Narcis Serra’nın kitabında önemle üzerinde durduğu konulardan biri, demokratikleşmenin bu “yavaş ve aşamalı” niteliğinin bir sonucu olarak, baskı rejimlerinin bazı temel yapısal özelliklerinin, demokrasiye geçtikten sonra da olduğu gibi korunabilmesi... </p>
<p>Bu konuda “silahlı kuvvetlerin özerkliği” olgusunu demokrasinin önünde temel engel sayan Polonya asıllı siyaset bilimci Adam Przeworski’yle hemfikir Serra; Przeworski’nin <b>“Silahlı kuvvetlerin sivillerin denetimi dışında kaldığı her ülkede, ‘asker sorunu’ demokratik kurumların istikrarsızlığının sürekli bir nedenidir” </b>cümlesini aktarıyor. Bununla birlikte, İspanya deneyiminden aldığı dersleri uluslararası akademik çalışmalarıyla birleştiren Serra, ordunun özerklikte ayak diremesinin evrensel niteliğini, <b><i>“reforma o ruptura”</i></b> diyerek vurguluyor; yani “demokrasinin yolu ister yavaş bir ‘reform’ süreciyle, ister ani bir ‘kırılma’ sonucunda açılsın, ordular her zaman, her yerde demokratikleşmeye karşı kendi özerkliklerini korumak için ayak diriyorlar.”</p>
<p>Öyle ki, Şilili siyaset bilimci Felipe Agüero’nun deyişiyle, “birçok ülkede, ‘demokrasiye geçiş’ adı verilen süreç tamamlandığında bile, asker sorunu henüz tam olarak halledilmemiş oluyor.”</p>
<h4><br/>Darbe olmaması yetmez</h4>
<p>Peki, asker sorununun halledilmesi ne anlama geliyor? Ordunun özerkliğinin son bulması ve bütünüyle demokrasiye tâbi ve kendi içinde demokratik değerlere sahip bir kuruma dönüşmesi nasıl sağlanabilir?</p>
<p><b><br/>Halen ABD’de Batı yarıküreden sorumlu Dışişleri Bakan Yardımcısı olan 1944 Şili doğumlu Hispanik akademisyen Arturo Valenzuela’ya göre, bir ülkenin demokratikleşmesini tamamladığının en önemli ölçütü, “darbecilerin ve darbe hayaletinin yeniden hortlaması olasılığının gerek yasal düzenlemeler, gerekse toplumsal beklentiler anlamında tümüyle ortadan kalkmış olması.”</b></p>
<p>Narcis Serra ise daha radikal ve bence daha doğru bir yaklaşımla, Valenzuela’nın kriterini yetersiz buluyor:</p>
<p><b><br/>“Darbe tehdidinin olmaması, askerî müdahalelerin ortadan kalktığı anlamına gelmez. Hele hele askerî vesayetin ve ordunun bir kurum olarak özerk kalma çabasının aşıldığı anlamına hiç gelmez.”</b></p>
<p>New York’taki Columbia Üniversitesi’nde Kamu Yönetimi ve Uluslararası İlişkiler Profesörü olan Alfred C. Stepan’ın formülü, bu açıdan, daha kesin bir çözüme işaret ediyor. Stepan’a göre, Latin Amerika’nın birçok ülkesi gibi Türkiye’de de mükerrer darbelerin yaşanmasına neden olan fasit dairenin kırılması için, demokratik yoldan işbaşına gelmiş bir hükümetin orduya ve askerî meselelere yönelik siyasi bir strateji geliştirmeye öncelik vermesi şart. </p>
<p>Serra buna, <b><i>“politica militar”</i></b> (askerî politika) adını vererek, sivillerin askerî konularda uzmanlaşmasını da gerektiren bir siyasi yetkinlik ve egemenliğin, Türkiye gibi “düşük yoğunluklu bir demokrasi” halinden İspanya gibi bir tam demokrasiye geçişte kritik önem taşıyacağına işaret ediyor. Serra’nın öncülüğünde İspanyol ordusunun nasıl bir reformdan geçtiğini, 1980’lerdeki Sosyalist hükümetin nasıl bir <b><i>“politica militar”</i></b> geliştirdiğini yarın anlatacağım. Şimdilik, yine Felipe Agüero’nun kullandığı tanımdan yararlanarak, Serra’nın Türkiye gibi ülkeler için “asker sorunundan kurtuluşun reçetesi” saydığı demokratik konsolidasyonun pozitif veçhesini tarif etmekle yetinelim.</p>
<h4><br/>Negatif ve pozitif konsolidasyon</h4>
<p>Agüero’ya göre, “negatif konsolidasyon, bir ülkedeki sivil bürokratların ve siyasetçilerin, yani yönetici elitin, ordunun demokratikleşmeye karşı koymaması ve yeni darbeler planlamamasından memnuniyet duyup bununla yetinmesi” hali... </p>
<p>Türkiye’nin de ulaşmayı hedeflemesi gereken “pozitif konsolidasyon” ise, yine Agüero’nun tarifiyle, ancak “askeriyeyi yeni demokratik rejime entegre edecek, ordunun yeni rejimin hedeflerini, değerlerini ve kurumlarını yüzde yüz benimseyecek bir hale getirilmesini sağlayacak politika ve stratejilerin, sivil elitler tarafından bilinçli, sistemli ve uzun vadeli olarak geliştirilmesi” sonucunda mümkün görünüyor.</p>
<p>Narcis Serra, burada Agüero’nun çizgisini bir miktar ileri kaydırarak, “demokratikleşme, ordunun değerlerinde ve inançlarında, askerleri demokratik rejime hakikaten sadık kılacak değişimi sağlamadıkça tamamlanmış sayılamaz” diyor.</p>
<p>Velhasıl, pozitif konsolidasyon ya da tam demokratikleşme, Serra’ya göre, sadece bir ülkenin tüm yasa ve uygulamalarıyla demokrasiyi hayata geçirmesini değil, ordu dahil bütün kurumlarının da “içeriden” demokratikleşmesini gerektiriyor. </p>
<p>Serra’nın <b><i>La trancision militar</i></b>’da ayrıntılandırdığı yaklaşımı Türkiye özeline uygularsak, bu hedefe ulaşmanın, sadece Silahlı Kuvvetler’in sivil yönetime tâbi olması, Genelkurmay Başkanı’nın Savunma Bakanı’na bağlı kılınması, askerî politikanın sivil hükümet tarafından belirlendikten sonra, sivil âmirlerinin emrindeki ordu tarafından, parlamentonun denetiminde uygulanması ile sağlanamayacağı da ortaya çıkıyor. <b>“Pozitif konsolidasyon,” bu temel kuralların hayata geçirilmesinin yanı sıra, yine Türkiye özelinde, Anayasa’nın ve Türk Silahlı Kuvvetleri İç Hizmet Kanunu’nun demokrasinin esaslarına göre, ordunun “rejim muhafızlığı” rolüne kesinkes son verecek şekilde yeniden yazılmasından, askerî okullardaki eğitimin baştan sona gözden geçirilmesine, “Atatürkçü Düşünce Sistemi” diye adlandırılan ve özünde demokratik değerleri dışlayan Kemalist endoktrinasyona son verilmesine kadar bir dizi köklü reformu da şart kılıyor.</b></p>
<h4><br/>Sivillerin yetkinleşmesi gerek</h4>
<p>ABD’nin önde gelen Latin Amerika uzmanlarından California Üniversitesi’nden David Pion-Berlin’le, yine Amerikalı Ulusal Güvenlik Profesörü Thomas Bruneau bu kapsamda “sivillere düşen görev” üzerinde özellikle duruyorlar.</p>
<p>Ordunun demokratikleşmesi, ordunun eğitiminde ve askerî politikaların belirlenmesinde sivillerin birincil derecede sorumlu olmasını gerektirdiğine göre, savunma konularından anlayan, tercihan ordu deneyimi olan ve askerî stratejiler geliştirebilecek yetkinliğe sahip sivil bürokratların ve siyasetçilerin yetiştirilmesinin önemi artıyor.</p>
<p>Pion-Berlin, bunun yapılamamasının Latin Amerika ordularının demokratikleşmesini geciktirdiğini, “Bu kıtada yaşayan siviller ordunun denetimini ellerine almak için her türlü nedene sahiptiler ama savunma konularında uzmanlaşmak için hiçbir neden göremediler” cümlesiyle anlatıyor.</p>
<p>Bruneau ise, yazı dizisinin dünkü bölümünde kısaca üzerinde durduğum belirli bazı alanlarda ordunun tek karar mercii olarak kabul edilmesinin sakıncasına getiriyor sözü. Türkiye’de, mesela, Ege Hava Sahası ve PKK ile mücadele gibi konuların “orduya rezerve” edilmesinin bir nedeninin de, “sivillerin bu konuda karar verecek, politika üretecek yetkinlikte yetişmemesi geleneği” olduğunu hatırlatıp, asker-sivil ilişkilerinde tam bir demokratikleşme için “olmazsa olmaz bir üçlü” tarif ediyor Bruneau:</p>
<p><b><br/>“Birincisi, demokratik sivil denetim tam olmalıdır; ikincisi, seçimle işbaşına gelmiş siyasetçilerin kararını verdiği askerî görevler, ordu tarafından tam bir etkinlikle yerine getirilmeli ve bunun böyle olduğu parlamento tarafından denetlenmelidir; üçüncüsü de, verimlilik esası yani bu askerî görevlerin mümkün olan en ucuz bütçelerle hayata geçirilmesi sağlanmalıdır.”</b> Bütün bunlar için de, karar ve denetim mekanizmalarını etkin olarak işletebilecek bir sivil birikimin gerektiği aşikâr.</p>
<h4><br/>Demokrasinin iki engeli</h4>
<p>İspanya’nın Franco rejiminin tortularından nasıl kurtulduğunu, ordusunu nasıl demokratikleştirdiğini anlatırken, sivillerin askerî politikayı belirleme aşamasında karşılaştığı bazı temel zorluklara da değineceğim. Ama ondan önce, gerek Serra’nın kitabında, gerekse bu konuda mevcut uluslararası literatürde, sivillerin ordunun denetimini eline almasını zorlaştıran bazı özel koşulların özellikle vurgulandığını ve bu vurguların, bir bakıma Türkiye’nin “bahtsızlığını” da teyit ettiğini söylemem gerek.</p>
<p>Demokratik konsolidasyonun ilerleyebilmesi, yasaların ve Anayasa’nın değişimi, kurumların dönüşümünü sağlayacak yapısal reformların yanı sıra yeni bir yönelimler, değerler ve davranışlar bütünü de gerektiriyor. İspanya deneyimi bize, ordunun demokratikleştirilmesinin yargı ve polis reformunu, mafyayla başa çıkılmasını, paramiliter grupların elemine edilmesini de şart kıldığını öğretiyor. Bütün bu bileşenleri içermesi gereken demokratikleşme sürecinde, Serra’nın özellikle üzerinde durduğu iki engel var ki, zorlukları misliyle arttırıyor. Bunları, “devam eden iç çatışma hali” ve “siyasi uzlaşmanın yokluğu” olarak tanımlayabilirim.</p>
<p>Latin Amerika’da silahlı kuvvetlerin gücüne endeksli siyaset yapan sivillerin varlığı mesela, demokratik reformun önündeki en büyük zorluklardan biri Serra’ya göre. Alfred C. Stepan buna, Karl Marx’ın <b><i>Louis Bonaparte’ın On Sekizinci Brümaire’i</i></b> kitabından esinlenerek, <b>“Brümairevari anlar”</b> diyor; kimi ülkelerde, parlamentolarda temsil edilen siyasi partilerin demokrasiye ayak dirediğini, tıpkı Bonapartist rejimlerdeki gibi, “ordudan çok orducu” olabildiğini anlatıyor. <b>Serra ve yararlandığı siyaset bilimciler bu konuda sözü Türkiye’ye getirmiyorlar ama son Anayasa değişiklik paketinin içerdiği yargı reformunun Meclis’te yarattığı kutuplaşmayı “Brümairevari bir an” saymamız pekâlâ mümkün.</b></p>
<p>Ordunun kışlasında tutulmasını, siyasete müdahale etmekten ve özerklik iddiasından vazgeçmesini zorlaştıran diğer unsur olan “iç çatışma hali” ise maalesef Türkiye’deki Kürt meselesi ve ona bağlı olarak otuz yıla varan savaş koşulları nedeniyle ziyadesiyle geçerli.</p>
<p><b><br/>Zira Serra da, “Türkiye Kürt meselesini ve laik cumhuriyete yönelik İslamî tehditleri halletmedikçe, yapısal demokratik reformlar ekseninde ilerlemesi çok zor” demekten alamıyor kendini. Aynı cümlede, Avrupa Birliği’ne katılma çabasının bu açıdan askerî vesayeti geriletmekte özellikle önemli olduğunu da vurguluyor.</b></p>
<p>Kürt açılımına gösterilen direnişin ve laikliğin İslamî tehdit altında olduğu algısını besleyen olayların, Türkiye’de ordunun demokratik sınırlar içine çekilmesini güçleştirdiği bilgisi, bu satırların okuru için yeni değil kuşkusuz. Yine de, çatışma ve gerilim ortamından yararlananların asla demokratik güçler değil, demokratikleşmeye direnenler olduğu kaydını buraya bir kez daha düşmekte yarar var belki.</p>
<h3><br/>ASKERÎ REJİMDEN DEMOKRASİYE GEÇİŞİN YEDİ AŞAMASI</h3>
<p>Narcis Serra’ya göre, “askerî reform” ordunun aşamalı olarak demokratik normalleşmeye ayak uydurması ve nihayetinde yeni demokratik devlet yapısının entegral bir parçası haline gelmesiyle gerçekleşiyor. Askerî rejimden tam demokrasiye uzanan bu reform sürecini, ordunun yetkisi, rolü ve tavrı bakımından yedi ayrı aşamada incelemek mümkün. Her bir aşama, bir öncekine kıyasla demokrasi yönünde ilerlemeyi temsil etse de tam demokrasiye ancak yedinci aşamada ulaşılıyor.</p>
<h4><br/>Bir: Siyasi Gücün Denetimi</h4>
<p>Bu aşamada, devletin başkanı genellikle bir asker... Siyasi konularda karar alan askerî organlar mevcut. Birçok siyasi ve bürokratik pozisyonda subaylar görev yapıyor. Ülkenin istihbarat örgütü de askerlerin denetiminde.</p>
<h4><br/>İki: Ulusal Birliğin Muhafızlığı</h4>
<p>Ordu, devletin bürokratik organlarından sadece biri olduğunu kabullenmek yerine, kendisine siyaset ve partiler üstü bir konum atfediyor. Ordu, sadece seçimle işbaşına gelmiş hükümetin emri doğrultusunda değil, gerek görürse hükümetin emri dışında ve hükümete rağmen de harekete geçmeyi kendinde bir “hak” olarak görüyor ve bu hareket tehdidini sürekli canlı tutuyor. Türk Silahlı Kuvvetleri’nin İç Hizmet Kanunu’nun 35. maddesi sayesinde, Türkiye’de halen geçerli olan bu durum, İspanya’da da 1978 Anayasası’nın tartışılması sırasında ön plana çıktı ve Serra’ya göre, “muhafızlık” rolünün kesinkes aşılabilmesi, İspanyanın demokratikleşmesinde belirleyici oldu. Tabii, ABD’de 1930’lu yıllarda Kara Kuvvetleri Komutanı olan General Douglas Mac Arthur’un (1880-1964)’un bu konuda söylediği sözlerin de, çağdaş siyaset teorisinde, ordunun demokratik sınırlara çekilmesine yönelik bir başkaldırı sayıldığını eklemeliyiz: “Silahlı Kuvvetlerin ülkeye ve Anayasa’ya bağlı olmak yerine, o anda yürütme yetkisini elinde tutan hükümete sadık olması yeni ve tehlikeli bir konsepttir.” </p>
<h4><br/>Üç: Hükümet Politikasını Frenlemek</h4>
<p>Ordunun, bizim Türkiye’de gayet iyi bildiğimiz bu rolü, demokratikleşmekte olan ülkelerde askerî vesayetin en yaygın tezahürlerinden biri sayılıyor. Askeriyenin, seçimle işbaşına gelmiş hükümetin yaptığı reformları sınırlandırma ve belli kararlar üzerinde fiili veto kullanma hastalığının tedavisi kolay değil. İspanya’da demokratikleşme sürecinin ilk yıllarında, ordunun Komünist Partisi’nin yasallaşmasına direnme girişimi bu açıdan iyi bir örnekti.</p>
<h4><br/>Dört: Askerî Özerkliği Savunmak</h4>
<p>Ordu, siyasete ve devlet yönetimine doğrudan müdahalesinin büyük ölçüde sınırlandığı ülkelerde, kendi özerkliğini büsbütün öne çıkarma eğilimine giriyor. Genelkurmay’ın yetkisinde olan spesifik alanlar belirlemek, bu alanlarda sivillerin söz sahibi olmasına karşı çıkmak, özellikle de ordunun teknik işlevleri, operasyonları, organizasyonu, personel politikası gibi “askerî” konuların sivillerin işi olmadığını savunmak ziyadesiyle yaygın ve tedavisi şart bir hastalık. </p>
<h4><br/>Beş: Sivil Üstünlüğü Kısmen Kabul</h4>
<p>Orduların darbe yapmaya kalkışmadığı ve muhtıra yayınlamadığı ülkelerde de, askerî komutanların, sivil yetkililerin üstünlüğünü formel olarak kabullenseler bile, fiilen reddettikleri, bazı direktiflere uymadıkları durumlara rastlanıyor. Serra, kitabında bu sorunu anlatırken darbecilerin yargılanmaması ya da darbe girişimlerine hafif cezalar verilmesi çabasını da gündeme getiriyor. İspanya’da 23 Şubat 1981’deki darbe girişiminde görev alanların affedilmesi yönündeki Askerî Yargıtay girişimi, şayet başarıya ulaşsaydı, belki de İspanyol demokrasisi hiçbir zaman bugünkü gücüne erişemeyecekti.</p>
<h4><br/>Altı: Askeriyenin İdeolojik Denetimi</h4>
<p>Ordu, büyük ölçüde demokratikleşmiş bir rejimde, teşkilatının ve operasyonlarının denetimini sivillere bıraksa bile, kendi mesleki profilini nasıl çizeceği, ideolojik değerlerini nasıl belirleyeceği, askerî eğitim ve endoktrinasyonunun temel kriterleri konusunda nihai söz sahibi olmak isteyebiliyor. Ve evet, Serra’ya göre, bu da gerçek bir demokrasi açısından kabul edilemez bir durum.</p>
<h4><br/>Yedi: Demokratik Sivil Denetim</h4>
<p>Seçimle işbaşına gelen hükümet askerî politikanın ne olacağına karar veriyor, Savunma Bakanı bu politikayla ilgili talimatları Silahlı Kuvvetlere iletiyor, parlamento askerî politikanın yürütülmesi konusunda hem hükümeti hem orduyu denetliyor, askerî yargı diye ayrı bir yargı yok, tek bir adlî yargı sistemi ve tek bir hukuk var. Özetle, demokrasi böyle bir şey! Ama bu aşamaya ulaşmak kolay olmuyor; üstelik ordunun özerklik iddiası, bu aşamada bile tümüyle ortadan kalkmayabiliyor. Bu aşamaya nasıl ulaşılabildiğini İspanya örneğinden yola çıkarak yarın, sivil-asker ilişkilerinin bu son aşamada bile ne tür sıkıntılar yaşayabildiğini ise, ABD örneğinde yoğunlaşarak ertesi günkü bölümde anlatmaya çalışacağım.</p>
<p><b><br/>YARIN: İspanya Franco’dan nasıl kurtuldu</b></p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-ordu-nasil-demokratiklesir-2.htm), [web.archive.org (arşiv bağlantısı)](http://web.archive.org/web/20100516033110/http://www.taraf.com.tr:80/yasemin-congar/makale-ordu-nasil-demokratiklesir-2.htm)
# ORDU NASIL DEMOKRATİKLEŞİR - 3

*Yasemin Çongar 14.05.2010*

<div class="yazi"><h5>Askerî vesayeti bitirmenin yolları / Narcis Serra anlatıyor -3</h5>
<p>* Yasemin Çongar’ın bu yazısı YA DA köşesinde değil, Politika sayfalarında YAZI DİZİSİ olarak yayımlanmıştır.</p>
<p>*** </p>
<h3>Ordu bir “kurum” değildir</h3>
<p><b><i>Caudillo de Espana, por la gracia de Dios</i></b>, yani “Tanrı’nın lütfuyla İspanya’nın lideri” unvanlı general, 20 Kasım 1975’te öldüğünde, ardında kırk yıllık bir otoriter rejim bıraktı. </p>
<p>Tam adıyla <b>Francisco Paulino Hermenegildo Teodulo de Franco y Bahamonde, Salgado-Araujo y Pardo de Andrade</b>, 1936’dan itibaren İspanya’yı yönetmiş, 1947’de monarşiyi geri getirmiş ve ölümüne dek, diktatör olarak ülkenin başında kalmıştı. </p>
<p>Dünyanın kısaca “Franco” diye tanıdığı general, 1930’larda Marksist ve liberal cumhuriyetçilerin kurduğu Halk Cephesi Hükümeti’ni darbeyle deviremeyince başgösteren İç Savaş’ta Halk Cephesi’ne karşı Milliyetçilerin komutanı olarak mücadele etmiş, faşist İtalya ve Almanya’nın desteğiyle savaştan muzaffer çıkınca da, parlamentoyu feshederek Katolik, milliyetçi, muhafazakâr ve anti-komünist bir baskı rejiminin başına geçmişti.</p>
<p><b><i><br/>Taraf</i></b>’ta iki gündür geniş alıntılarla incelemeye çalıştığımız <b><i>La transicion militar: Reflexiones en torno a la reforma democratica de las fuerzas armadas</i></b> <b>(Askerî Geçiş: Silahlı Kuvvetlerin Demokratik Reformu Üzerine Düşünceler)</b> adlı, Narcis Serra imzalı kitap, İspanya’nın Franco sonrasında demokrasiye geçişini anlatıyor. Bu dizinin önceki bölümlerinde, demokratikleşme sürecinin geçiş ve konsolidasyon evreleri ile sivil-asker ilişkilerinin tam bir demokraside nasıl düzenlenmesi gerektiği üzerinde durmuştuk. </p>
<p>Bugün artık, sahaya iniyoruz... Demokratik konsolidasyon sırasında sekiz yıl savunma bakanlığı yaparak ordunun demokratik-leştirilmesinin öncülüğünü üstlenen Katalan Sosyalist lider Narcis Serra’nın rehberliğinde, İspanya’nın Avrupa’nın en güçlü demokrasilerinden biri olarak yeniden doğuşunun hikâyesini okuyacağız.</p>
<h4><br/>Franco’nun ideolojik askerleri</h4>
<p>General Franco öldüğünde, İspanya Ordusu kendisini bir “kurum” olarak görüyordu ve demokratikleşmenin önündeki en önemli engellerden biri buydu. </p>
<p>Bu saptama, Türkiye’de silahlı kuvvetlerden bir “kurum” olarak söz edilmesine ziyadesiyle alışık olan, hatta sivil hükümetle askeriyenin, iktidarın iki ayrı tarafıymışçasına konuşup uzlaşmaya çalışmasını, “kurumlararası diyalog ve uyum” adı altında gayet makul sayanlar için yadırgatıcı olabilir. Oysa <b>Narcis Serra, La trancision militar’da, İspanya Ordusu’nun özerk bir “kurum” değil, devletin birçok organından sadece biri olduğunun anlaşılmasını, “demokratik reformun kalbi” sayıyor.</b></p>
<p>İspanyol siyaset bilimci Javier Fernandez Lopez 1998’de yayımlanan <b><i>El rey y los militares</i></b> (Kral ve Askerler) kitabında, ordunun “kurumsallık” iddiasının ideolojik ve yapısal dayanaklarını irdelemiş. Fernandez’e göre, demokrasiye geçiş fikrinin İspanya’nın gündemine yerleşmeye başladığı ilk yıl olan 1975’te, silahlı kuvvetler içinde üç ayrı ideolojik grup mevcuttu. </p>
<p>İlk grup, Fernandez’in “kireçlenmiş Francocular” dediği otoriter rejimin şahin destekçileriydi. Bu gruptaki subaylar, İç Savaş’ta kazandıkları zaferin temsil ettiği milliyetçi değerlerle sahip çıkıyor ve kapsamlı bir reform hareketine muhalefet ediyorlardı. İkinci grup, ordu içinde en kalabalık kesimi oluşturan ve “sınırlı bir reformdan yana” sayılabilecek “ortayolcular”dı. Üçüncü ve nispeten küçük olan grupta ise, İspanya’nın Avrupa tipi bir demokrasiye dönüşmesini, ordunun da buna ayak uydurmasını isteyen ilerici subaylar vardı. </p>
<p>Narcis Serra, Fernandez’in bu analizine katılmakla birlikte, son gruptaki bazı ilericiler haricinde bütün subayların “üçayaklı” bir muhafazakâr siyasi duruşu paylaştıklarını yazıyor ve bu duruşun temel özelliklerini şöyle sıralıyor:</p>
<p>1) İspanya Ordusu’nun mensupları, 1967 tarihli Devlet Teşkilât Yasası gereği, kendilerini “kurumsal düzenin” garantörleri sayıyorlardı.</p>
<p>2) Francisco Franco’ya, ve General’in isteğiyle, onun ölümünden sonra İspanya tahtına çıkan Kral I. Juan Carlos’a “tam bir sadakat” içindeydiler.</p>
<p>3) Orduyu, sivil toplumun paylaşmadığı ya da en azından bir bütün olarak savunmadığı ulusalcı değerlerin savunucusu ve koruyucusu olarak görüyorlardı.</p>
<p>Nitekim, I. Juan Carlos taç giydiği gün, silahlı kuvvetlere şöyle seslenmekte sakınca görmedi: <b>“Sizler atayurdumuzun en yüce ideallerinin koruyucusu ve temel yasalarımızın hayata geçmesinin ve korunmasının güvencesisiniz; halkımızın iradesinin sadık temsilcisisiniz.”</b> </p>
<p>Bu sözlerdeki hâkim bakışın “demokratik” değil “faşizan” olduğunu ve Franco rejiminin tasfiyesiyle birlikte bu yaklaşımın da tasfiye edilmesi gerektiğini bilenler, kendilerini bekleyen görevin zorluğunun farkındaydılar kuşkusuz. Zira demokrasiye geçişin fiilen başladığı ilk üç yıl içinde, askerî cenahtan yükselen sesler, reformun önündeki en büyük engelin ordunun kendisi ve toplumun bir kesimi tarafından “normal,” hatta “yüce” olarak algılanmaya başlamış olan “kurumsal” niteliği, misyonu ve inançları olduğunu ortaya koyuyordu.</p>
<p>Adolfo Suarez’in başkanlığındaki ilk monarşik hükümette, 1976-1981 yılları arasında savunma bakanlığını yürüten ve 1981’deki darbe girişimine karşı çıkarak, reformların hayata geçmesinden yana tavır alan Tuğgeneral Gutierrez Mellado bile, Ocak 1977’de Kral’a şöyle seslenebilmişti örneğin: <b>“Biz, silahlı kuvvetlerin her koşulda, özellikle de böyle derin sosyal ve siyasi evrim dönemlerinde istikrarı sağlamak için çok önemli bir faktör olduğuna inanıyoruz. Silahlı kuvvetler, Devlet’i korur ve gereken her yeniliğin yasalara uygun biçimde yapılmasını garanti eder...”</b></p>
<h4><br/>“Reformun da bir sınırı var”</h4>
<p>Değişmesi gereken tam da bu inançtı işte. Donanma Bakanı Amiral Pita da Veiga’nın, 1976’da Siyasi Reform Yasası, İspanyol Parlamentosu’nda (Cortes) kabul edilirken söylediği, <b>“Vicdanım rahat çünkü demokratik reformlar Francocu bir meşruiyet çerçevesinde gerçekleşiyor”</b> sözünün reformun anti-tezi olduğunun kavranması gerekiyordu.</p>
<p>Narcis Serra, harp akademilerinde “ulusal değerlerin savunması” konulu dersler verilmesinin, ordunun ülkenin dış düşmanlara karşı savunulmasından öte bir rolle, içeride ideolojik misyon üstlenmiş bir kurum olarak algılanmasında belirleyici olduğuna dikkat çekiyor. İspanya’da demokratik konsolidasyonun askerî eğitimde reformu da içermesi boşuna değildi velhasıl. </p>
<p>Tabii, bunun yapılabilmesi için daha epey zaman geçmesi gerekti. İspanya’da 1970’lerin ikinci yarısında yapılan reformların hemen hepsi, silahlı kuvvetlerin ideolojik yapısının doğal uzantısı sayılabilecek bir direnişle karşılaşıyor ve budanıyordu. </p>
<p>1928 doğumlu İspanyol hukukçu ve siyasetçi Alberto Oliart, bu ideolojik yapıyı mükemmel özetliyor: <b>“Askerin aslında iki temel siyasi fikri vardı: birincisi, komünizmin bir numaralı düşman olduğu; ikincisi de, İspanya’nın diğer bütün ülkelerden farklı olarak, kendilerine has bazı özellikler taşıdığı, bu nedenle tam bir demokrasiye dönüşmesinin imkânsız olduğu.”</b></p>
<p>Bu fikirlerden ikincisinin, Türkiye’deki askerî vesayet savunucularının da temel tezlerinden olması, şaşırtıcı değil sanırım. İspanya’daki generaller, tıpkı Türkiye’dekiler gibi <b><i>sui generis</i></b> bir ülkenin <b><i>sui generis</i></b> sorunları karşısında bir tür güvence olarak görüyorlardı kendilerini. <b>Sık sık “Türkiye, Norveç değil ki” diye karşımıza çıkanların, “İspanya, Britanya değil ki” diyen ideolojik yoldaşları, reformların da bir sınırı olması gerektiğini söylüyor; bizde bu sınırı “Atatürkçü düşünce sistemi” kapsamında çizmek isteyenlerin İspanya’daki versiyonu “Francocu meşruiyet” kavramına sığınıyordu.</b></p>
<h4><br/>Dikkat “iç düşman” çıkabilir!</h4>
<p>“Francocu meşruiyet,” İspanya’da genişçe bir kesim için, tıpkı “Atatürk ilke ve inkılâpları” gibi kolay kabul gören, ihlali suç addedilen ve otoriter zihniyetin meşrulaştırılması için kullanılan bir kalıptı. Bu kalıbın, demokrasiye geçiş süreci resmen başladıktan sonra ve reform yasaları çıkarılırken bile geçerli kalabilmesinde, yine tıpkı Türkiye’deki gibi, “iç düşman” tehdidinden yararlanıldı.</p>
<p>Bu tehdidin tarihsel bir zemini zaten vardı. S.G. Payne, İspanyol faşizmini irdeleyen 1968 tarihli kitabında, “1945’ten itibaren İspanya Ordusu’nun asıl görevi ulusal savunma değil iç güvenlik olmuştur” diye yazmıştı. General Franco da, “Bu ülkenin ordusunun kutsal görevi iç düzeni korumaktır” sözüyle tanınıyordu.</p>
<p>İlginçtir, Narcis Serra’nın kitabında söz ettiği bir seminer çalışması, Türkiye’de Balyoz Harekât Planı’nın da dolaylı olarak masaya yatırıldığı 2003 tarihli Birinci Ordu Plan Semineri’ni andırıyor. İspanya Ordusu’nun generalleri, 1969’da savaş senaryolarını konuşmak için toplandıklarında, hipotetik savaşlardan biri “bir iç ayaklanma” mizanseniyle oynanmış. İspanya burjuvazisinin çeşitli kesimleri, “iç düşman” olarak algılamaya eğilimli oldukları komünistleri, </p>
<p>Bask azınlığını ve Kilise karşıtlarını ordunun zapturapt altında tutmasına destek veriyorlardı ve bu destek, ülkedeki askerî müdahale tehdidinin uzun süre aşılamamasına neden oldu.</p>
<p>“İç düşman” tanımının benimsenebilmesi için ordunun kendi ideolojik yapısını “âri” tutması, “düşman” unsurlarla kirlenmemesi de gerekiyordu haliyle, ve İspanya’da “din” askerî tektipliğin sağlanmasında belirleyici rol oynadı.</p>
<h4><br/>Subay dediğin Katolik olur</h4>
<p>İspanya Ordusu’nun profilinin en önemli özelliklerinden birinin “Katoliklik” olması, demokrasiye geçiş öncesinde, yeterince “Katolik” sayılmayan subayların orduda barındırılmaması dahil bir dizi yaptırımı da beraberinde getirdi. Bizdeki “dindar subayların fişlenmesi, rütbe alamaması ve birçok halde ordudan atılması” uygulamasının tam bir izdüşümü yaşandı yani...</p>
<p><b><br/>Serra, 1973 yılında Toledo Piyade Akademisi’nden teğmen olarak mezun olmak üzereyken ordudan atılan gençlerin hikâyesini anlatırken, haklarındaki resmî suçlamada yer alan “halen Hıristiyan olsalar da, Katolik inancını terk etmelerine yol açan bir dinsel bunalım yaşamışlardır” ifadesini de kitabına taşımış.</b></p>
<p>Bu yazı dizisinin önceki bölümlerinde, demokrasi teorisyenlerinin tartıştığı temel sorulardan birinin “bir ordu, içinden çıktığı topluma ne kadar benzemeli, o toplumun genel değerlerini ne kadar paylaşmalı” olduğundan söz etmiştim. Serra, ordunun topluma ne kadar yakın, ne kadar toplumun içinden ve toplumla özdeş olursa, o kadar demokrasiye ve sivil değerlere ayak uydurabileceğini düşünüyor. İspanya’daki demokratikleşme adımlarının, ordunun profilini, ideolojisini ve sınıfsal yapısını değiştirmeye yönelik önlemleri kapsaması biraz da bu yüzden.</p>
<p>“Katolik” bir kimliği benimserken diğer mezheplere ve dinsizliğe düşman davranan bir İspanyol ordusunun, demokratik bir İspanya’nın ordusu olması imkânsızdı ama “din” ordunun tektipleşmesinin tek unsuru da değildi... Asker kökenli bir akademisyen olan Julio Busquets (1932-2001), İspanya Ordusu’nun subay kadrosunun demokratikleşme öncesinde, “toplumdan kopuk, izole” bir hayat sürdüğünü anlatırken, orduevi ve benzeri imtiyazların yanı sıra subayların okudukları gazetelere de getiriyor sözü:</p>
<p><b><br/>“Subayların harp akademilerde aldıkları eğitimin bir sonucu olarak sığ bir entellektüel hayata sahip olması, orta sınıfın diğer mensuplarıyla aynı gazeteleri okumamaları sonucunu da veriyordu. <i>El Pais</i> yerine mesela, <i>El Alcazar</i> gibi militarist ve daha önceleri de şimdi kapanan <i>El Imparcial</i> ve <i>Fuerza Nueva</i> gibi aşırı sağ yayınları okuyorlardı. Sonuçta, subaylar toplumun genelinden daha muhafazakâr bir değerler sitemine ve kriterlere sahip oluyordu.”</b></p>
<h4><br/>Bakanlardan önce generaller</h4>
<p>Franco’nun ölümünden hemen sonra İspanya Ordusu’nun ideolojik profili özetle böyleydi. Ancak Serra’ya göre, sadece bu profil değil, aynı zamanda ordunun bazı teknik özellikleri de reformu zorlaştırıyordu. </p>
<p>Bu özellikleri kısaca şöyle sıralayabilirim:</p>
<p><b><br/>Bir...</b> İspanya’da kara, hava ve deniz özellikle de kara kuvvetleri gereğinden fazla personele sahipti, 1982’de tam 960 karacı albay vardı; </p>
<p><b><br/>İki...</b> Bu üç kuvvetin yanı sıra polis teşkilâtının ve bizdeki Jandarma’ya benzeyen sivil muhafızların başında birer general olması, iç güvenliğin de askerîleşmesi sonucunu vermişti; </p>
<p><b><br/>Üç...</b> Franco’nun liderlik yaptığı yıllarda görev alan 114 bakandan kırkının asker kökenli olması ve Cortes’te on ayrı dönem görev yapan toplam dört bin milletvekilinden 955’inin askerlikten gelmesi, ordunun siyasetle fiilen de iç içe olduğunu gösteriyordu. Nitekim, <b>1976’da bakanlar kurulu Siyasi Reform Yasası’nı onaylamadan iki gün önce, hükümet başkanı Adolfo Suarez kuvvet komutanlarıyla buluşup, reformun içeriğini önce onlara anlatmak gereğini hissetti</b>;</p>
<p><b><br/>Dört...</b> Ayrıca, 1945 tarihli, Askerî Adalet Yasası yürürlükteydi ve bu yasa gereği, bizdeki TCK 301’in kapsamına giren suçların benzerleri orduya karşı işlendiğinde, örneğin bir gazetecinin “orduyu aşağılayan bir makale yazdığı” öne sürüldüğünde, o gazeteci askerî mahkemede yargılanabiliyordu. İspanya’da, bizim 12 Eylül’den çok iyi bildiğimiz Devlet Güvenlik Mahkemeleri’nin bir benzeri vardı. Nitekim 1977’de iki ünlü İspanyol tiyatrocu, orduyu eleştiren bir piyes sahneledikleri gerekçesiyle Barcelona’da savcının da hâkimin de asker olduğu bir mahkemeye çıkarılabildiler. </p>
<p>Ve bu dava, bu tür davaların sonuncusu oldu... Zira 1970’lerin ikinci yarısında başlayan demokratikleşme reformu, yavaş ama emin adımlarla ilerliyordu artık. </p>
<h4><br/>Değişimin ilk aşamaları</h4>
<p>İspanya’da demokratikleşme süreci, asker-sivil ilişkilerini en baştan itibaren merkezine aldı. Ancak yapılan yenilikler, kabul edilen reform yasaları ve düzenlemeler 1975’ten 1990’lara uzanan geçiş ve konsolidasyon evrelerinde birçok kez gözden geçirildi, değiştirildi. İspanya aşama aşama demokratikleşti.</p>
<p>Bu sürecin ilk evresinde, orduya yönelik ilk girişim “yasal ve kurumsal reform” oldu. 1975-1978 arasında ordunun siyasete doğrudan müdahalesini önleyecek yasalar, 1979’dan itibaren de ordunun teşkilatı ve operasyonları açısından özerk bir “kurum” gibi davranmasını engelleyecek yapısal reformlar gündeme geldi.</p>
<p>Kolay iş değildi. Zira İspanya Ordusu, Tuğgeneral Baquer’in 1974’te yazdığı gibi, <b>“Hükümetin dışında özerk bir güç tabanı oluşturmaya kararlıydı. Üç kuvvetten sorumlu bakanların güçsüz kılınması, bakanlar kurulunun askerî konularda devredışı kalması amaçlanıyordu.”</b></p>
<p>Suarez hükümeti reform girişimlerini, 1976-1977 yıllarında yeni bir genelkurmay başkanlığı (JUJEM) kurarak başlattı. JUJEM’in kuruluş yasası, <b>“Genelkurmay başkanının askerî emir-komuta zincirinin tepesinde yer almakla birlikte, hükümetin başkanına siyaseten bağımlı olduğunu”</b> kayda geçirdi. Amaç, askerlerin kime karşı sorumlu olduğu ve “siyasi” bağlılıkları konusunda soru işaretine yer bırakmamaktı. </p>
<p>Narcis Serra, burada çok önemli bir vurgu yapıyor: <b>“Askerî özerkliğin var olması ve pekişmesi için, yasaların buna cevaz vermesi gerekmez. Gerekli olan tek şey yasaların muğlak olmasıdır. İspanya’da da askerî özerkliğin fiilen pekişmesinin yolunu açan şey, yasalarda ve anayasada silahlı kuvvetlerin devletin içine tam olarak entegre olmasını önleyip ayrı bir kurumsal kimlik iddiasına sahip olmasını mümkün kılan belirsizliklerdi.”</b></p>
<p>Dolayısıyla, İspanya’da askeriyenin reformunun ikinci ayağı, anayasanın da hızla değiştirilmesini gündeme getirdi. Haziran 1977’de yapılan ilk demokratik seçimlerden sonra, ülke yeni anayasayı tartışmaya başladı. Ordunun kendisini bir “kurum” gibi algılaması artık açıkça “tehlike” olarak ifade ediliyordu ve reformcular, yeni anayasanın eskisinden farklı olarak, giriş bölümünde silahlı kuvvetlere hiçbir atıf yapmamasını, böylelikle ordunun “özel bir kurum” olmadığının görülmesini ve görevlerinin, diğer bütün devlet organları gibi, anayasanın son bölümlerinde düzenlenmesini savundular. Ancak başarılı olamadılar. Silahlı kuvvetlerle ilgili hüküm, anayasanın başlarındaki sekizinci maddede düzenlendi. </p>
<p>Narcis Serra, kitabında bu durumu <b>“Hazırlanan anayasa silahlı kuvvetlere karşı temkinli bir tutumun ağır bastığı çok zor koşullarda, siyasi bir tavizin ürünüydü”</b> diye açıklıyor.</p>
<p>Bu tavize rağmen, yeni anayasa, ordunun demokratik sınırlara çekilmesi yönünde önemli değişiklikler içerdi. Silahlı kuvvetler Emniyet Teşkilatı’ndan ve Sivil Muhafızlar’dan net olarak ayrıldı; iç güvenlik hizmeti askeriyenin görev alanından çıkarıldı. Ayrıca 1967 tarihli Devlet Teşkilat Yasası’nın ilgili maddeleri değiştirilerek anayasada yeni şeklini buldu. Buna göre, İspanya Ordusu artık “ülkenin kurumsal düzenini” korumaktan sorumlu değildi ve “İspanya’nın birliğinin garantörü olma görevi” de anayasa dışı bırakılmıştı. Yeni tanımda ordu “anayasal düzenin savunulması” ile görevliydi.</p>
<p>Serra’nın, Cortes’in tutanaklarından aktardığı anayasa tartışmaları, İspanyol siyasetçilerin ordunun “kurumsal” rolü konusunda nasıl ikiye bölündüğünü de ortaya koyuyor. Alianza Popular adlı sağ cepheye mensup birçok vekil, “Ordu ülkenin belkemiğidir” benzeri cümlelerle, genelkurmayın seçilmiş hükümetin başkanına “siyaseten bağımlı” olmasını engellemeye çalışmışlar. Ancak sonuçta, sadece bu tanım değil, idam cezasının kaldırılması, vicdani ret hakkının verilmesi, Katalan ve Bask özerk bölgeleri ile bölgesel hükümetlerinin ordu tarafından tanınması gibi o dönem için “radikal” sayılabilecek birçok adım, generallerle onları destekleyen sağ kanat siyasetçilere rağmen toplumsal beklentilerin galebe çalması sayesinde atılabilmiş. </p>
<p>İspanya Ordusu’nun demokratikleşmesinin, 1980 ve 1990’lara yayılan sonraki aşamalarını yazmayı yarın sürdüreceğim.</p>
<p><b><br/>YARIN: İspanya’da konsolidasyon tamamlanıyor, Amerika’da sivil-asker çekişmesi bitmiyor.</b></p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-ordu-nasil-demokratiklesir-3.htm), [web.archive.org (arşiv bağlantısı)](http://web.archive.org/web/20100516043342/http://www.taraf.com.tr:80/yasemin-congar/makale-ordu-nasil-demokratiklesir-3.htm)
# ORDU NASIL DEMOKRATİKLEŞİR - 4

*Yasemin Çongar 15.05.2010*

<div class="yazi"><h5>Askerî vesayeti bitirmenin yolları / Narcis Serra anlatıyor -4</h5>
<p>* Yasemin Çongar’ın bu yazısı YA DA köşesinde değil, Politika sayfalarında YAZI DİZİSİ olarak yayımlanmıştır.</p>
<p>*** </p>
<h3>İspanya geç de olsa başardı</h3>
<p>İspanya’da demokrasiye geçiş döneminde sekiz yıl savunma bakanlığı yapan Katalan Sosyalist lider Narcis Serra bugün İstanbul’da, Bahçeşehir Üniversitesi’nde <b>“Demokratik Anayasa’ya Geçişte İspanyol Deneyimi”</b> adlı toplantıda konuşacak. Serra’nın esas üzerinde duracağı konu, İspanya Silahlı Kuvvetleri’nin demokrasiye ayak uydurmasının nasıl sağlandığı... Serra bu konuyu anlatmak için ideal isim, zira hem ülkesinde demokratik reformların öncülüğünü yapmış bir siyasetçi hem de sivil-asker ilişkileri üzerine uzman bir yazar. </p>
<p><b><i><br/>Taraf</i></b>’ta üç gündür, Serra’nın 2008’de yayımlanan <b><i>La transicion militar: Reflexiones en torno a la reforma democratica de las fuerzas armadas</i></b> (Askerî Geçiş: Silahlı Kuvvetlerin Demokratik Reformu Üzerine Düşünceler) adlı kitabından yola çıkarak “Ordu Nasıl Demokratikleşir” sorusuna cevap arıyoruz. Yazı dizimizin bu son bölümünde, İspanya’da askeriyenin nasıl bir reformdan geçtiğini anlatmayı sürdüreceğiz ama önce, demokratikleşme çabasının özel bazı zorlukları ile ordunun en çok nelere direndiğine kısaca bakalım.</p>
<h4><br/>Biz birbirimize benzeriz</h4>
<p>Yale Üniversitesi’nde hocalık yapan, 1926 Almanya doğumlu tanınmış siyaset bilimci Juan Linz, Franco rejimi sonrası İspanya’da demokrasiye geçişin kendine has üç özelliğini şöyle tanımlıyor: <b>“Monarşinin restore edilmesi; üniter devletin özerk bölgelere sahip bir devlete dönüşmesi; diktatörlüğün bütün kurumlarının yıkılmasını içeren yeni bir anayasal dönemin başlatılması.”</b></p>
<p>Narcis Serra’ya göre, geçiş dönemi İspanya’sında silahlı kuvvetlerle sivil hükümet arasında yaşanan birçok sorunu, Linz’in tarif ettiği “bu üç temel özelliğin tezahürleri” olarak anlamak mümkün. İspanya’nın, mesela Yunanistan’dan farklı olarak sadece demokratik özgürlüklerin ve anayasal hakların bir süre için askıya alındığı bir diktatörlük dönemi yaşamakla kalmadığını, kırk yıllık Franco hükümdarlığının demokrasiyi çok daha radikal bir kesintiye uğrattığını vurgulayan Serra, Franco’nun liderliğindeki milliyetçilerin İç Savaş’ı kazanmasıyla sona eren İkinci Cumhuriyet (1931-1939) döneminin de, sağlam demokratik yapı ve geleneklerin hayata geçmesine imkân vermeyecek kadar kısa ve çalkantılı olduğunu hatırlatıyor. </p>
<p>Yunanistan’da cuntayı devirip serbest seçimlerin yapılmasını sağlamak ve anayasal hakları restore etmek demokrasiye dönüş için yeterliydi. İspanya’da ise Franco rejimi kendisini bütün unsurlarıyla yerleştirmiş, <b>Cortes Generales</b>’ten (senato ve meclisten oluşan iki kamaralı parlamento) belediye meclislerine ve <b><i>Movimiento Nacional</i></b>’dan (Ulusal Hareket; yegâne yasal siyasi parti) tek bir sendikal konfederasyona kadar birçok temel kurumu bizzat oluşturmuştu. Bu süreçte, <b>Serra’nın deyimiyle, Harp Akademileri’nde verilen eğitimin de yardımıyla demokrasiyle uyumsuz bir askerî ideoloji devletin ruhuna sinmiş, sadece ordunun değil başta yargı olmak üzere sivil bürokrasinin ve siyasetin de iliklerine işlemişti.</b> Velhasıl, İspanyol demokratikleşmesi totaliter bir rejimden çıkıştan ziyade, otoriter bir devletin yıkılıp yerine yenisinin konması mücadelesine dönüşmüştü. </p>
<p>Bu açıdan, İspanya’nın Türkiye’ye benzediğini düşünüyorum ben. İç Savaş, Kraliyet ve Katolik Kilisesi gibi Türkiye’de bire bir izdüşümleri olmayan kendine özgü bütün unsurlarına rağmen, İspanya’nın demokrasi sorunu, bir darbe dönemi sorunu olmaktan öte, kurulu bir otoriter düzenin ve hâkim bir otoriter ideolojinin, yani çok köklü bir rejimin tasfiyesi sorununa dönüşmüştü. Franco öldüğünde, İspanya’da yönetimde fiilen askerler yoktu ama ordu kendini rejimin garantörü sayıyor ve geniş bir kesim tarafından da öyle kabul ediliyordu. <b>Türkiye’nin düzenli olarak askerî darbelerle bölünen çok partili hayatının, 1961 ve 1982 anayasalarıyla büsbütün kurumsallaştırılan askerî vesayete teslim olmasına benzer bir süreç yaşanmıştı İspanya’da da; ordu mensuplarının büyük bölümü vesayetin devamından yanaydı.</b></p>
<h4><br/>Silahlı kuvvetler direnince</h4>
<p>Serra, böyle bir ortamda, reformların öncülüğünü yapanların ordunun içinden gelmesinin mümkün olmadığını, demokratikleşmenin motorunu, Franco rejiminin zulmünü en fazla çeken kesimlerle, bir dönem Francoculuktan yarar görseler de, iktisadi gereksinimlerle İspanya’nın artık değişmesi gerektiğine inanan orta sınıfların oluşturduğunu anlatıyor. </p>
<p>Bu ortamda, Franco’dan sonra kurulan ilk demokratik hükümetin başkanlığına getirilen Adolfo Suarez’in reform adımlarının önündeki en büyük engel, ordunun komuta kademesiydi. İspanyol komutanlar, <b><i>El Alcazar</i></b>, <b><i>El Imparcial</i></b> ve <b><i>Fuerrza Nueva</i></b> gazetelerinin hükümet ve demokrasi karşıtı yayınlarıyla adeta ağızbirliği etmişçesine konuşuyorlardı. </p>
<p>Başlangıçta, ordu bütün reformları “Francocu meşruiyet” adını verdiği muğlâk bir ideolojik testten geçiriyor, Francoculuğun ruhuna aykırı bulduğu her türlü adıma direniyordu. Bu direniş, kimi zaman önemli görevlerdeki askerî yetkililerin açık protestolarına da yol açtı. Suarez 1976’da işçi sendikalarını yasallaştırmaya karar verince, hükümetin başkan yardımcılığını üstlenmiş olan General De Santiago istifa etti. Nisan 1977’de, Komünist Partisi üzerindeki yasak kaldırıldığında bu kez Donanma Bakanı Amiral Pita de Veiga aynısını yaptı, hükümeti durduramayınca kabineden ayrıldı.</p>
<p>Suarez hükümetinin ordu karşısındaki dik duruşu sayesinde, açık salvolar, istifa ve tehditler reformları önleyemedi ama Narcis Serra’ya göre, birçok yeni yasanın yumuşatılması, sulandırılması ve geciktirilmesinde askeriyenin örtülü vetosunun rolü vardı. Anayasa ve yasalarda hedeflenen demokratik kapsamda, ordunun ve orducu siyasetçilerin baskısıyla verilen tavizler, 1970’lerin ikinci yarısında bazen öyle boyutlara vardı ki, 1980’lerde aynı reformların yeniden ve daha köklü yapılması gerekti. </p>
<p>Franco’nun ordusundaki kırk bin subay arasında örgütlenen ve kendilerine Demokratik Askerî Birlik (UMD) adını veren birkaç yüz kişilik reformcu grubun gördüğü baskıların demokrasiye geçiş aşamasında da devam etmesi ve hapse mahkûm edilen UMD üyelerini affetmek isteyen sivil hükümetin 1977’de ortaya attığı bu öneriyi, komutanların fiili vetosu nedeniyle ancak Kasım 1986’da hayata geçirebilmesi de, ordunun direnişinin çarpıcı sonuçlarından biriydi. </p>
<h4><br/>Ve darbeyi deniyorlar</h4>
<p>Bu dizinin dünkü bölümünü okuyanların hatırlayacağı üzere, sivil bir savunma bakanının atanması ve hükümet başkanına “siyaseten bağımlı” olduğu kayda geçirilen bir genelkurmay başkanlığının kurulması, İspanya’da ordunun demokratikleştirilmesinin ilk iki önemli adımıydı. Ancak bu adımlar da direnişle karşılaştı. İki kuvvet komutanı, Amiral Buhigas Kasım 1977’de, General Vega Rodriguez de Mayıs 1978’de, Savunma Bakanı ile Genelkurmay (JUJEM) arasındaki ilişkilerdeki gerilimi öne sürerek istifa ettiler. 1981’de sivil Savunma Bakanı Alberto Oliart, JUJEM’de ikinci bir reform yaparak, genelkurmay teşkilatının iç işleyişinin şeffaflaşmasına karar verince, Donanma Yüksek Konseyi buna bir bildiriyle karşı çıkabildi.</p>
<p>23 Şubat 1981’deki darbe girişimi, ordunun demokratik değişime direnişinin zirve noktasıydı. Adolfo Suarez hükümetinde kara kuvvetleri komutanlığı, ardından da savunma konularından sorumlu hükümet başkan yardımcılığı yapan General Gutierrez Mellado, demokratik reformlara engel olmadığı için, ordu içinden büyük eleştiri topluyordu. Kışlalarda yaygın biçimde okunan iki gazete <b><i>El Alcazar</i></b> ve <b><i>El Imparcial</i></b>’in yayınları, General Mellado’yu açıkça hedef almaya başlamıştı. <b>“General tehlikeli gidişe dur demiyor, masaya yumruğunu vurmuyor”</b> diye yakınan manşetler çıkıyordu bu gazetelerde. İşte bu ortamda, ordu içindeki Francocu subayların bir bölümü darbe hazırlığına başladı. Demokratikleşmeyi, özel olarak da bu süreci geri dönülemez kılacağına inandıkları sivil anayasanın referanduma sunulmasını engelleme amaçlı gizli bir harekât planı yaptılar ve buna <b><i>Operacion Galaxia</i></b> (Galaksi Operasyonu) adını verdiler. </p>
<p>Darbenin ayak sesleri her yerde duyulmaya başlamıştı. General Mellado o günlerde Cartagena’da bir grup subayla toplandığında kendisine bir deniz binbaşı tarafından sorulan şu soru, İspanya siyasi tarihine geçti:</p>
<p><b><br/>“Sayın Başkan Yardımcısı, hükümetin referanduma sunmayı planladığı laik ve liberal anayasanın İspanya’ya barış, adalet ve refah getireceğine inanmamızı istiyorsunuz ama 1812 ile 1939 arasında bu ilkelerle yönetilen İspanya’da beş iç savaş yaşanmış, üç kez kral tahttan indirilmiş, çok kan akmış ve atayurdumuz çürümeye terkedilmişken, buna nasıl inanabiliriz ki?”</b></p>
<p>Demokrasinin İspanya için “iyi” olmayacağına inanan subaylar, 1978’den itibaren <b><i>Operacion Galaxia</i></b>’yı uygulamaya koydular ama 1981’deki darbe girişimi başarısızlıkla sonuçlandı. Demokratların istediği derinlikte olmasa bile köklü bir zihniyet devrimini ifade eden yeni anayasa referanduma sunuldu ve kabul edildi.</p>
<p>Ama bu zafer de, demokrasi karşıtı subayları susturmaya yetmedi. Valencia Ordu Komutanı Milans del Bosch, referandum sonrasında <b>“Objektif olmak gerekirse, demokrasiye geçişin bilançosu terörizm, enflasyon, güvenlik zaafı, işsizlik, pornografi ve en önemlisi de otorite boşluğu olmuştur”</b> demekten geri durmadı. Buna karşın, sivil hükümet reformcu çizgisinde direnecekti.</p>
<h4><br/>ETA da rolünü oynuyor </h4>
<p>Adolfo Suarez ve ardından 1982’de işbaşına gelen Sosyalist Felipe Gonzalez hükümetlerinin reformlarını, dünden devamla, yazının son bölümünde daha ayrıntılı anlatacağım. Ama önce, İspanya ordusunun reforma direnişini kolaylaştıran bir başka unsura, Bask bölgesinin bağımsızlığını savunan ETA örgütünün eylemlerine kısaca değinelim. Bugün “demokratik açılım” ve “anayasa değişikliği” konularının gündemi oluşturduğu Türkiye’de, PKK’nın oynadığı rolün bir benzerini, İspanya’da ETA da oynamıştı.</p>
<p>Gonzalez hükümetinin savunma bakanı, daha sonra da başkan yardımcısı olan Narcis Serra, kitabında bu rolün üzerinde özellikle duruyor: <b>“ETA, orduya karşı terörist saldırılar yaparak demokratik süreci etkileyebileceğine inanmıştı. Bence, bu saldırılar askeriyenin demokratikleşmeden memnuniyetsizliğinin asıl nedeni olamazdı... Ama geçiş sürecinde, aşırı sağ kendi demokrasi karşıtı görüşlerinin propagandasını yapmak için ETA’nın öldürdüğü askerlerin cenazelerini öyle bir kullandı ki, sonuçta ETA terörizmi, ordunun siyasi sistemin demokratik evrimine direnişini büsbütün arttırdı.”</b></p>
<p>Yine Serra, askerî mahkemelerin demokrasiye geçişin ilk aşamalarında kapatılamamış olmasının ve bu mahkemelerin askerlerin işlediği “siyasi suçların” yargılanma zemini olarak kabul edilmesinin de, demokratik reformları zorlaştırdığına dikkat çekiyor. UMD üyesi reformcu subaylara yedi-sekiz yıllık hapis cezaları veren askerî mahkemeler, darbe lideri Tejero’nun Ocak 1977’de İçişleri Bakanı’na “Bask bayrağının yasaklanmasını talep eden” bir mektup yazmasına, Ekim 1977’de Malaga’da on sekiz yaşındakilere oy kullanma hakkı talep eden bir mitingin dağıtılması emri vermesine, Ağustos 1978’de de Kral I. Juan Carlos’a mektup yazarak askeriyenin görev sınırlarını açıkça ihlal etmesine seyirci kalmıştı. Tejero, Kasım 1978’de Operacion Galaxia’nın lideri olarak Hükümet Başkanı Suarez’in ofisine saldırı düzenlenmesi girişimini de yönetmiş ve bunun için sadece yedi ay hapis cezası almıştı.</p>
<p>İspanya’da, askerî mahkemelerin görev alanını daraltacak bir yargı reformu yapmadıkça demokrasinin imkânsız olduğu 1970’lerin sonundan itibaren herkes için aşikârdı ama bu yöndeki adımlar için biraz daha zaman gerekecekti.</p>
<h4><br/>Ordunun iç tüzüğü sil baştan</h4>
<p>Suarez ardından da Gonzalez hükümetlerinde, kuvvetli sivil savunma bakanlarının göreve getirilmesi, orduya yönelik reformları kolaylaştırdı. Bu kapsamda, kabul edilen yeni anayasanın sekizinci maddesinde öngörüldüğü şekliyle, İspanya Silahlı Kuvvetleri’nin İç Hizmet Tüzüğü’nün anayasadaki demokratik esaslara uygun biçimde yeniden yazılmasına öncelik tanındı. 1978 ve 1980’de iki ayrı yasayla, ordunun çalışma esasları yenilendi. </p>
<p><b><br/>Aralık 1978’de hazırlanan yasa, Savunma Bakanı’nı ordunun üzerinde konumladı ve hükümet başkanının talimatları doğrultusunda “askerî politikayı belirlemekten ve yürütmekten” sorumlu tuttu. Bu kendi çapında bir devrimdi aslında; yeni İspanya’da askerî politikayı siviller yapacaktı.</b> Ancak askeriyenin bu formülü kabul etmesi için bir taviz de verildi; Milli Savunma Komisyonu adlı bir kurul oluşturuldu ve bu kurulun askerî politikanın belirlenmesinde Savunma Bakanı’na danışmanlık yapması kararlaştırıldı; kurulda sivil üyelerin askerlerden sayıca fazla olmasına özellikle dikkat edildi.</p>
<p>1980’de çıkan yasa ise daha az tavizkârdı; Genelkurmay Başkanı artık hükümet başkanına değil, doğrudan savunma bakanına bağlı olacaktı. Savunma Bakanı’nın sorumlulukları hangi silahların alınıp hangilerinin üretileceği konusunda karar makamı olmayı da içerecekti. Bütün kuvvet komutanları, Savunma Bakanı’na karşı sorumluydular. Yasa, parlamentoyu da şu cümleyle devreye soktu: <b>“Cortes Generales savunma konusundaki yasaları yapar ve buna ilişkin bütçe kalemlerine karar verir; hükümeti ve orduyu bu bütçenin harcanması konusunda denetler.”</b></p>
<p>Yeni ordu tüzüğü, bütün bu düzenlemelere uygun olarak, silahlı kuvvetler mensuplarının siyasi konularda açıklama ve yayın yapmalarına, hükümetin özel izni olmadan görüş belirtmelerine, makale yazmalarına yasak getiriyordu.</p>
<p>Aralık 1979’da ordunun bağlılık yemininin metni, “anayasal düzene bağlılık” ifadesini içerecek şekilde değiştirildi ve Franco döneminden kalma sancakların ve askerî sembollerin resmigeçitlerde kullanımı yasaklandı.</p>
<p>Gonzalez hükümeti, 1984’te İspanya Ordusu’nun İç Hizmet Tüzüğü’nü bir kez daha yenileme ihtiyacı duydu. Hükümet Başkanı’nın bütün askerî konulardan en üst düzeyde sorumlu olduğu, Genelkurmay Başkanı’nın Savunma Bakanı’na bağlı çalıştığı, Genelkurmay’ın “askerî emir-komuta zincirinin en tepesi” olma rolünü terk ederek, “Hükümet Başkanı’nın ve Savunma Bakanı’nın askeriye konusundaki danışmanı” rolünü üstleneceği hiçbir muğlâklığa izin vermeyecek netlikte kayda geçirildi.</p>
<p>Milli Savunma Komisyonu’nun görev ve yetkileri de, “Kral’a ve Hükümet Başkanı’na danışmanlık yapmak” ile sınırlandı.</p>
<h4><br/>Yargı ve finansman reformu</h4>
<p>Narcis Serra, İspanya’da ordunun demokratikleştirilmesinde, bütün bunlara ek olarak, askerî finansman yasasının çıkarılmasına, askerî yargının görev alanının kısıtlanmasına ve askerî eğitim müfredatının sivillerin denetimine açılmasına özel bir önem veriyor.</p>
<p>İspanya’nın demokratik anayasasının 117. maddesi özetle, <b>“Yargı sisteminin tekliği esastır. Askerî yargı sadece askerî alandaki suçlarla sınırlı olarak ve olağanüstü hal koşullarında söz sahibi olabilecek ve bunun sınırları da yasayla belirlenecektir”</b> diyordu. Yine Ekim 1977’de kabul edilen Moncloa Anlaşmaları da, askerî mahkemelerin görev alanını daraltıyordu. 1980’de sivillerin hiçbir koşulda askerî mahkemelerde yargılanamayacağı yasa hükmüne dönüştü. Ve bütün askerî yargı kararlarında, sadece Askerî Yargıtay’a değil Anayasa Mahkemesi’ne kadar uzanan bir itiraz yolu açıldı. İspanya’da askerî yargı reformu 1990’lara kadar aşamalı olarak devam etti ve anayasada “savaş durumu dışında tümüyle yasaklanmış olan” idam cezası, nihayet 1995’te İspanyol Askerî Ceza Yasası’ndan çıkarıldı.</p>
<p>Benzer bir aşamalı süreç, askerî finansman reformunda da yaşandı. 1982’de Serra’dan önceki savunma bakanı Oliart, Askerî Finansman Yasası’nı Cortes’e sundu. Bu yasa çerçevesinde, üç kuvvet komutanlığının yapacakları harcamalara ilişkin ayrıntılı bir planın sivillerin denetimine açık olması hükme bağlanıyordu.</p>
<p><b><br/>Türkiye’de askeriyenin harcamaları, bugün hâlâ Sayıştay denetiminden muaf tutulmaya çalışılırken, İspanya 1980’lerin başında ordunun finansmanında tam şeffaflık ilkesini hayata geçirmeye başladı.</b> Nitekim Serra kitabında, “Kaynakların tahsisatı konusunda açık olmama durumu ve yapılan harcamaların hesabını vermeyi reddetmek askeri özerkliğin mündemiç bir özelliğidir” deyip ekliyor, “Bunun aşılması ve etkin denetim ancak savunma bakanlığının, her üç kuvvetin harcamalarının planlanmasında ve bu plana uyulmasında birinci derecede devrede olmasıyla mümkündür.”</p>
<p>İspanya’nın 30 Mayıs 1982’de NATO’ya girmesiyle gerek askerî finansmanın şeffaflığı ve denetimi, gerekse askerî politikanın sivillerin öncülüğünde yapılması konularındaki son belirsizlikler de aşıldı ve Serra’nın deyimiyle, <b>“İspanya, savunma alanında, Türkiye dışındaki bütün NATO üyelerinin uyduğu demokratik standartları benimsedi.”</b> 1986’da NATO üyeliği konusunda referanduma giden ülke, askerî ittifakın devamı kararını halkoyuna götürmekle, savunma politikasının demokratik kriterlerini pekiştirdi.</p>
<h4><br/>Maksat kafaları değiştirmek</h4>
<p>Bütün bu yasal ve fiili değişiklikler, Franco’dan miras militarist zihniyetin aşılmasına yetmedi. Bunun için askeriyenin personel politikası üzerinde sivillerin söz sahibi olmasının sonuçlarının alınması gerekiyordu; Katolik mezhebi dışından subaylara ayrımcılık yapılmasına son verilmesi ve kadınların orduya kabul edilmesi gibi çok önemli bazı adımlar bu sayede atıldı.</p>
<p>Ancak hiçbir adım, İspanya’nın demokratikleşmesinde profesyonel orduya geçiş ve askerî eğitim reformu kadar etkili olmadı. <b>Serra, Türkiye’de de çok tartışılan “bedelli askerlik” uygulamasının İspanya’da mecburi askerlik hizmetine aşamalı olarak son verilmesinde nasıl önemli bir basamak oluşturduğunu vurguluyor.</b> </p>
<p>Aynı şekilde, 1920’lerin zihniyetine saplanıp kalmamış, küreselleşmiş dünyanın gereklerini, toplumun demokratik talep ve hayallerini kavrayan, bu yeni zihniyeti paylaşan bir orduya sahip olabilmemiz için bence Türkiye’de de elzem olan askerî eğitim reformu da, Serra’nın önemle üzerinde durduğu bir diğer konu.</p>
<p>İspanya’da askerî reform başladığında ilk iş olarak Eğitim Bakanlığı’nın bir alt departmanı, “askerî eğitim”den sorumlu kılınmış. 1987’de bu departman, Askerî Eğitim Bakanlığı olarak ayrı bir kuruma dönüştürülmüş. Sonuç olarak, Harp Akademileri’ndeki müfredat tümüyle sivil hükümetin denetimine girmiş. Anayasa Hukuku, Coğrafya ve Tarih dersleri askerî müfredata eklenirken, bu derslerin sivil hocalarca ve demokratik İspanya’nın eğitim kriterlerine uygun kapsamda verilmesi yasal hükme bağlanmış. Dahası, adalet ve dışişleri bakanlarının kendi alanlarına giren konularda askerî okullarda verilecek eğitimi denetlemeleri sağlanmış... </p>
<p>Narcis Serra’ya göre, <b>“Askerî eğitimin düzenlenmesi konusunda sivillerin kararlı davranmasının şart olması, sadece askerî okulların ordunun özerkliğinin en önemli cephelerinden biri sayılmasından kaynaklanmıyor,”</b> demokrasiye uyumlu bir orduya sahip olmak için öncelikle askerlerin kafasını değiştirmek gerekiyor. Ve İspanya, bunu geç de olsa sağlayabilmiş olmakla övünen bir ülke bugün.</p>
<p><b><br/>BİTTİ</b></p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-ordu-nasil-demokratiklesir-4.htm), [web.archive.org (arşiv bağlantısı)](http://web.archive.org/web/20100518123910/http://www.taraf.com.tr:80/yasemin-congar/makale-ordu-nasil-demokratiklesir-4.htm)
# Genç ve güzel vücutları unutun

*Yasemin Çongar 16.05.2010*

<div class="yazi"><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>*** </p>
<p>Peşinen söyleyeyim; zehrini, bacağından ısırdığı bir mandanın devâsâ vücuduna zerkettikten sonra, günlerce onu takip edip ölmesini bekleyen ejderin, üç haftalık sabrın sonunda kendisine ziyafet çekmesini seyrettim az önce. <b>Öküz kurbağalarının, birbirlerinin üzerine dövüşürcesine atlayıp sevişmelerini seyrettim.</b> Bir baba kurbağanın, kızgın güneşin kuruttuğu su birikintisinde ölmek üzere olan yüzlerce yavruyu kurtarmak için, arka ayaklarıyla çamurun içinde tünel açmasını seyrettim. Doğanın bağrında kucak kucağa duran hayatla ölümü, şehvetle vahşeti, güzellikle çirkinliği seyrettim.</p>
<p><b><br/>“Eros’un gözü kördür, bütün çiçeklerinin de”</b> demişti bundan 370 yıl önce ölen adam, <b><i>“quisquis amat ranam, ranam putat esse Dianam.”</i></b> Kurbağayı seven, onun tanrıça Diana olduğunu sanırdı yani. Ve insan, insan olduğundan beri, nicemiz nice kurbağayı sevmiştik. Nice aşığın kollarına, bir kurbağa olduğumuzu unutarak bırakmıştık kendimizi. </p>
<p>“Sevgilisi çirkin, bozulmuş, buruşuk, sivilceli, solgun,... mum suratlı olsa, şişmiş ve koca, hokkabaz suratlı veya ufacık, çocuk suratlı olsa, yüzünde bulutlar olsa, çarpık, kuru, kel, patlak gözlü, kırmızı gözlü veya dik bakışlı olsa, ezilmiş kediye benzese, başını yine de eğri tutsa, ağır, donuk, boş bakışlı olsa,... fırlak, çürük dişleri olsa, çıkık alınlı, cadı gibi sakallı olsa,... sivri çeneli, koca kulaklı olsa, memeleri bir çift sürahi olsa ya da hiç memesi olmasa,... bir takoz, bir fıçı, bir bohça, bir sıska, bir iskelet, bir sinsi olsa,... hayatta hoşlanmayacak olsanız,... <b>bir başkasına kılıksız, fahişe, kendini bilmez, hınzır, kokmuş, pasaklı, pis, çirkin bir kadın, belki şerefsiz, terbiyesiz, basit, adi, kaba, aptal, eğitimsiz, huysuz gelse... eğer o adam bir kere sevmişse onu, bütün bu özelliklerine hayran olur, bedensel veya zihinsel kusurlarına veya eksiklerine aldırmaz, onu diğer bütün kadınlara tercih eder.”</b></p>
<p>Böyle diyordu Robert Burton 1621 tarihli başyapıtında. Kont Vronsky’nin gözlerine dokununca gözleri açılan Anna’nın, kocasının kepçe kulaklarını irkilerek farketmesinden 250 yıl önceydi. <b><i>The Anatomy of Melancholy</i></b>’yi yazıyordu Burton, hüznün anatomisini anlatıyordu. Çirkinliğin güzellikten daha gerçek ve daha masum olmasında mı buluyordu hüznü acaba; yoksa her kalıbı kırıp, her kurala başkaldırabilen hakiki aşkın kudretinde mi?</p>
<h4><br/>Tuhaflığı ölçüsünde normaldir aşk</h4>
<p>Burton’ın çirkinlik üzerine terennümlerini hatırlamamı, dün belgeselini seyrettiğim sürüngenler kadar, hafta içinde hikâyelerini okuduğum Amy Bloom’a da borçluyum. 57 yaşındaki Amerikalı yazar, yeni yayımlanan kitabında yine aşkı anlatıyor ve bunu daha önce birçok kitabında yaptığı gibi yine başlıkta ilan ediyor: <b><i>Where the God of Love Hangs Out</i></b> (Aşk Tanrısı’nın Takıldığı Yerler).</p>
<p>Bloom, yazarlığa nispeten geç bir yaşta, yirmi yıl psikoterapistlik yaptıktan sonra başlamış bir edebiyatçı. Bu sayede, insanları sözlerini kesmeden dinlemeyi, ne söyledikleriyle nasıl söyledikleri arasındaki boşluklara dikkat etmeyi öğrendiğini söylüyor. Haklı, zira Bloom’un daha önce okuduğum iki romanı <b><i>Away</i></b> (Öteye) ve <b><i>Love Invents Us</i></b> (Aşk Bizi Keşfeder) ile yıllardır <i>Granta</i> ve <b><i>New Yorker</i></b> gibi dergilerde karşıma çıkan hikâyelerinden sonra bu yeni kitabında da, birbirinden çok farklı karakterler, iktisatlı bir anlatının kısa ve keskin cümleleri arasında, söyledikleri kadar söylemedikleriyle de konuşarak hızla ete kemiğe bürünüyorlar. </p>
<p>Bloom’un Amerika ve Britanya’da ünlenmesine neden olan <b><i>Normal</i></b> adlı kitabınıysa okumadım; ancak adıyla alt başlığı arasındaki ilişki, kitaptaki denemelere hâkim olan bakış hakkında yeterli ipucunu veriyordu bence. <b><i>“Transsexual CEOs, Crossdressing Cops, and Hermaphrodites with Attitude”</i></b> alt başlığını taşıyan kitapta, transseksüel şirket yöneticilerini, kadın iç çamaşırlarıyla gezen pazulu polis memurlarını, çift cinsiyetliliği Tanrı’nın bir lütfu gibi kabullenip doyasıya yaşayan insanları anlatan Bloom, bunların hepsine kısaca “normal” diyordu.</p>
<p><b><i><br/>Where the God of Love Hangs Out</i></b>’ta da “normal” insanları anlatan on iki hikâye var. Hayır, sapkınlık diye etiketlemeye meyyal olduğumuz türden farklı cinsel tercihleri yok bu insanların. Kadın gibi kadın, erkek gibi erkek, aralarda dolaşmadan, nüfus kağıdına uygun yaşayan “normal” insanlar bunlar. Sıkıcılık derecesinde normaller hatta. Ta ki Eros onları, en ummadıkları zaman ve yerde yakalayıp, kendileri gibi “normal” olan bir başkasıyla, hiç beklemedikleri türden ve tuhaflığı ölçüsünde sıradan bir aşkın kucağına bırakıncaya dek.</p>
<h4><br/>Birden bütün bedenim uyanıverdi</h4>
<p>İki kuartet, dört solo hikâye var kitapta. Kuartetler, iki ayrı çiftin yıllara yayılan macerasını birbirinden bağımsız da okunabilecek dört bölüm halinde anlatıyor. Hiçbiri, Bloom’un deyişiyle “birer eskiz ya da anekdot” değil bu hikâyelerin; hepsi kısa ama hepsi de geniş, dolu ve derin birer anlatı.</p>
<p>Kuartetlerin ilki, ellili yaşlardaki William ile Clare’in bir gece geç saatte, yan yana televizyon seyrederken sevişmeye başlamalarıyla başlıyor. <b>“Sabahın ikisinde kimsede kabahat bulamazsın”</b> diye düşünüyor Clare; yakışıklı kocası Charles ile William’ın güzel karısı Isabel’in üst katta, yan yana odalarda uyudukları evde aniden başlayan bu ilişkiyi kaçınılmaz kılan şey tuhaflığı sanki. </p>
<p><b><br/>“Sabahlığımın ve pijamalarımın üzerinden göğsüme dokunuyordu... Sol işaret parmağı, sol meme ucumdaydı ve kat kat yünün, pazenin altında, bir rüyayı andıran bu küçük dokunuşlar hafifçe uyuşturmalıydı belki beni. Öyle olmadı, birden bütün bedenim uyanıverdi.”</b> Sonra elini, William’ın, kendi kocasınınkine hiç benzemeyen yağlı göbeği üzerinde ilk kez ürpererek gezdirirken, yine mırıldanıyor Clare: <b>“Üç çocuğu, ikişer evliliği olan ve toplam yaşı yüz onu bulan iki insan olmamız imkânsız bizim.” </b></p>
<p>Altmışına yaklaşmış, ayağı aksayan bir kadınla, ileri derecede gut hastası olan şişman bir adam, tutkulu bir aşkın ideal kahramanları gibi görünmüyorlar belki. <b>Ama Clare’le William’ın macerasını okurken, kendilerinden çok daha çekici ve sağlıklı olan Isabel ve Charles’ın yanı başında, adeta onların dikkatini çekmek için yaramazlık yapan iki çirkin çocuk gibi başlattıkları ilişkinin, teslim olunan ani bir meraktan, vazgeçilemez bir günaha dönüşmesine tanık olmak hiç de şaşırtmıyor sizi.</b> Hayret veren, bu aşkın “normalliği” aslında. Sonuçta, boşanıp birbirleriyle evleniyorlar ve William kısa bir süre sonra öldüğünde, geriye çok geç bulduğu ve uğruna hayatını yıktığı aşkını yitiren Clare’in iflah olmaz yalnızlığı kalıyor.</p>
<h4><br/>İmkânsız aşk yok, kudretli âşık var</h4>
<p>Bloom’un diğer hikâyelerde anlattığı aşkların hepsinde, ilk bakışta “imkânsız” görünen bir şeyler var. Çirkin kadınlarla sakat erkekler, hasta kadınlarla hasta erkekler, ihtiyar kadınlarla genç erkekler birbirlerine tutulurken, <b>genç ve güzel vücutları aklımızdan çıkarmaya davet ediyorlar bizi; cinsel cazibenin modayla, medyayla, magazinle değil sadece, sanat ve edebiyatla da zihinlerimize nakşedilen dar kalıplarının dışında, daha gerçek ve daha masum bir erotizmin mümkün olduğunu usulca hatırlatarak sevişiyorlar.</b></p>
<p>Kitaptaki diğer kuartetin kahramanı olan Julia ile Lionel’ın aşkı da, yine aykırılığı ölçüsünde tanıdık. İlk hikâyede, ünlü bir caz saksofoncusu olan siyahî kocasını kaybeden Julia, küçük oğlu Buster ve kocasının bir önceki evliliğinden olan 19 yaşındaki oğlu Lionel ile başbaşa buluyor kendini. Cenazeden birkaç gün sonra, gece yarısı yatağından kalkıyor Lionel; uyuyan üvey annesinin yanına kıvrılıyor. </p>
<p><b><br/>Aralarında yirmi yaş fark olan bu anne-oğlun sevişmesini, aşklarının normalliğiyle irkilerek okuyorsunuz. Julia’nın Lionel’ı, “hayatı mahvolmasın diye” ta Paris’e gönderirkenki suskun acısını, kendi içinizdeki o geniş sessizlikten hatırlıyorsunuz sanki.</b> “Üvey annemi on beş yıl boyunca sadece rüyalarımda gördüm” diyor Lionel bir sonraki hikâyenin başında. Ve çok sonra, başka bir kadınla evlenip geri döndüğünde, bir gün, koşuşturan torunlarla dolup taşan bir mutfağın ortasında, <b>“İşte istediğini yaptım, senden koptum, büyüdüm, adam oldum. Bundan böyle hiçbir zaman birbirimizin aşığı olmayacağız, anne”</b> deyiveriyor Julia’ya. Bu cümleleri işiten ihtiyar ve yalnız kadının kırılgan mizahıyla hüzünlenmeniz şaşırtıcı değil. Julia, <b>“Beni artık arzulamadığını söylemenin daha zarif bir yolunu bulamadığına göre, Fransa’da yıllarca cilalanması pek işe yaramamış anlaşılan”</b> diye içinden geçirirken, anlıyorsunuz ki, “imkânsız aşk” diye bir şey yok, sadece aşkından vazgeçebilecek kadar kudretli âşıklar var bu dünyada.</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-genc-ve-guzel-vucutlari-unutun.htm), [web.archive.org (arşiv bağlantısı)](http://web.archive.org/web/20100519104103/http://www.taraf.com.tr:80/yasemin-congar/makale-genc-ve-guzel-vucutlari-unutun.htm)
# Erdoğan ve Lula: Varan iki

*Yasemin Çongar 18.05.2010*

<div class="yazi"><p>Evet, varan iki, zira bu sütunda, 14 nisanda yayımlanan yazımın başlığı da <b>“Erdoğan ve Lula”</b>ydı. </p>
<p>O yazıda, Washington’daki Nükleer Güvenlik Zirvesi’nin en ilginç görüşmelerinden birinin Başbakan Erdoğan ile Brezilya Cumhurbaşkanı Lula da Silva arasında gerçekleştiğini; Türkiye ile Brezilya’nın, İran’la nükleer krizi çözebilecek alternatif bir formül üzerinde çalışmaya karar verdiklerini yazmıştım. </p>
<p>Biz <b><i>Taraf</i></b> olarak bu kararı önemsemiş ve doğrusu, Başbakan’la birlikte seyahat eden yazarlar dahil, Türk medyasının, Erdoğan-Lula görüşmesine neden hiç ilgi göstermediklerini anlayamamıştık. Ertesi gün, iki liderin İran konusunda ortak girişim başlattığı haberi sadece <b><i>Taraf</i></b>’ta vardı.</p>
<p><b><br/>Her ne kadar, Amerika rahatsız görünse, Avrupa Birliği pek itibar etmese, İsrail küplere binse ve Tahran’dan gelen ilk tepkiler umut vermese de, Lula ve Erdoğan’ın, Brezilya Dışişleri Bakanı Celso Amorim’in deyişiyle, “Birleşmiş Milletler Güvenlik Konseyi’nin geçici üyesi olan iki kuvvetli ülkenin liderleri sıfatıyla” attığı bu adım önemliydi...</b></p>
<p>Çünkü, yeni bir yaptırım rejimine ya da çok daha kötüsü, askerî bir operasyona gerek bırakmaksızın, Tahran’ın nükleer hevesinin uluslararası denetim altında tutulabilmesi için son şans, barışçı çözüm için son fırsat olabilirdi bu adım.</p>
<p>14 nisanda böyle düşünmekle birlikte, itiraf etmeliyim, bu adımın başarılı olacağından hiç de emin değildim. Ama oldu; Lula ile Erdoğan’ın Washington buluşmasından bir ay sonra, “nükleer takas” anlaşması dün Tahran’da imzalandı.</p>
<p>Anlaşmanın yeterliliği ve İran’ın bu imzanın gereğini yapıp yapmayacağı konusunda, Batı başkentlerinde mevcut ve bence birçoğu haklı olan tereddütlere karşın, bu noktaya gelinmesinin “büyük başarı” olduğunu düşünüyorum ben.</p>
<p>Türkiye’yi çok iyi tanıyan Amerikalı gazeteci-yazar Stephen Kinzer’ın dün <b><i>Guardian</i></b>’ın internet sitesinde yazdığı makalenin başlangıç satırları şöyleydi: </p>
<p><b><br/>“İran’ın nükleer programının küresel bir krize yol açmasını önleyebilecek bir son dakika anlaşmasının sağlandığı yolunda Tahran’dan gelen dramatik haberler, Washington ve Tel Aviv’de İran’ı izole etmek ya da İran’a saldırmak için bahane arayanlar dışında, herkes için ziyadesiyle olumlu bir gelişmedir. Bu, aynı zamanda, Türkiye-Brezilya ekseninin, umut vadeden yeni bir kuvvet olarak dünya sahnesine çıktığını gösteriyor.”</b></p>
<p>Kinzer, aynı makalede, cuma günü ABD Dışişleri Bakanı Hillary Clinton’ın Türkiye ile Brezilya’nın ortak girişimine karşı konuştuğu saatlerde, Ankara’daki yetkililerin, “Başkan Obama’dan bu girişimi sürdürmemiz yönünde sessiz destek aldık” dediklerini de aktarıyor.</p>
<p>Tahran’daki anlaşmaya Avrupa ve Amerika’da verilen ilk tepkiler ise, beklendiği üzere mesafeli oldu. Batı’daki resmî değerlendirmelerde, İran’ın uranyumu yüzde 20 oranında zenginleştirme çalışmasına devam etme planı eleştirilirken, takas için Türkiye’ye gönderme sözü verdiği 1200 kilo düşük seviyeli uranyumun yetersiz olduğu, bunun Tahran’ın elindeki nükleer stokun yarısına karşılık gelmesinin sakıncası üzerinde de duruluyor.</p>
<p>Bununla birlikte, Fransa Dışişleri Bakanı Bernard Kouchner’in sözleri yabana atılmamalı: </p>
<p><b><br/>“İran, Brezilya ve Türkiye arasındaki anlaşmadan memnunum. Türkiye ve Brezilyalı dostlarımızın bu konuda kararlılığını takdir ediyoruz. Konuşmak her zaman iyi, dinlemekse daha da iyidir.”</b></p>
<p>Kezâ, Washington’da açıklama yapan NATO Avrupa Müttefik Kuvvetler Başkomutanı Oramiral James Stavridis de anlaşmaya “olumlu” yaklaştı. </p>
<p>Benim İstanbul’dan yoklayabildiğim kadarıyla, dün Amerikan başkentindeki yetkililerin ruh hali, <b>“İran’a güvenmiyoruz ama bu anlaşma hiç olmamış gibi de davranamayız. Yaptırım kararı şimdi çok daha zor. Yapılması gereken anlaşmanın yetersiz taraflarını konuşmak ve Tahran’ın bu anlaşmayla ortadan kalkmayan endişeleri gidermesi için yeni bir formül bulmak”</b> diye tarif edilebilir.</p>
<p>Nitekim <b><i>Washington Post</i></b>’tan Glenn Kessler’ın yorumunda da, <b>“İran, nükleer pazarlıkta ilerleme sağlandığı illüzyonunu yaratarak, Batı’ya karşı bir zafer kazandı. Böylece Çin gibi ülkelerin yaptırımları destekleme ihtimali büsbütün azaldı” </b>görüşü dikkat çekiyordu.</p>
<p>Esasen, İsrail ve İsrail’in çizgisine yakın olan Batılı yetkililerin, anlaşmaya, “İran’ın, Birleşmiş Milletler Güvenlik Konseyi’nin yaptırım kararı almasını önlemek için yaptığı bir manevra” gözüyle bakmaları, Lula ve Erdoğan’ı da “bu uyutma taktiğine alet olmak”la suçlamaları şaşırtıcı değil.</p>
<p>Öte yandan, Avrupa ve Amerika’da İran’a yaptırım ya da askerî operasyon istemeyen “ticaret ve barış cephesi” de, Tahran’daki anlaşmayı neredeyse nâralar atarak kutladı dün. Bu cepheye göre, <b>“Lula ve Erdoğan, savaş yanlısı neo-conlara büyük bir gol attılar.”</b></p>
<p>Kanımca, yapılması gereken bu iki kutup arasında bir yerde durarak, dün sağlanan anlaşmanın, Uluslararası Atom Enerjisi Kurumu’nun İran’la ilgili kaygılarını giderecek bir noktaya getirilmesi için çalışmaya devam etmek...</p>
<p>Tahran’daki anlaşmayı, barış nâralarıyla karşılamak için belki erken ama <b>“Eyvah, yaptırım ve savaş artık çok daha zor”</b> diyenlerle birlikte, sağlanan gelişmeye dudak bükmek de yanlış... Türkiye ile Brezilya’nın oynadığı rolün “iyi niyetli” olduğundan kuşku duymak ise büsbütün abes.</p>
<p><b><br/>Erdoğan ve Lula, dün sadece etkili birer lider olduklarını göstermekle kalmadılar; Kouchner’in dediği gibi, “konuşmak kadar dinlemenin de önemli olduğunu” hatırlattılar dünyaya.</b> Ben bu mesajın, Batı başkentlerinde er geç alınacağını  düşünüyorum.</p>
<p>Dün İran’la nükleer kriz çözüldü mü? Hayır.</p>
<p>Peki, bu krizin savaşsız bir çözüme kavuşması için umutlar arttı mı? Kesinlikle evet.</p>
<p>Bunun için de, Lula ve Erdoğan tebriki hak ediyorlar.</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-erdogan-ve-lula-varan-iki.htm), [web.archive.org (arşiv bağlantısı)](http://web.archive.org/web/20100519121041/http://www.taraf.com.tr:80/yasemin-congar/makale-erdogan-ve-lula-varan-iki.htm)
# Söz Erdoğan’ın...

*Yasemin Çongar 19.05.2010*

<div class="yazi"><p>Kısaca UEM diye bilinen Madrid’deki Avrupa Üniversitesi’nin şiarı <b><i>“Pensado para el mundo real”</i></b>dir. Bu sözle, “gerçek dünya için tasarlanmış” bir öğretim kurumu olduğunu ilan eder UEM. </p>
<p>Dün öğleden sonra, kendisini sarı pelerinli bir kardinale benzeten doktora cübbesi içinde UEM’de konuşan Başbakan Erdoğan’ı izlerken onun, <b><i>“pensado para el mundo real”</i></b> şiarına ne kadar uygun bir siyasetçi olduğunu düşündüm. “Gerçek dünya” ile Erdoğan arasında neredeyse tılsımlı bir uyum var bence; Erdoğan’ın “sahiciliğinden” kaynaklı bir tılsım. </p>
<p>İngilizcede “kendi derisi içinde rahat” diye bir deyim vardır; insanın kendisiyle barışık olma halini, komplekssizliğini, özgüvenini ve en önemlisi, sahiciliğini anlatır. <b>Bence Başbakan da, “kendi derisi içinde rahat” bir siyasetçi; bunu halkın içinden gelmesine ve toplumun geniş bir kesimiyle kurmayı başardığı kuvvetli diyaloga, karizmasına, aklına ve kimbilir, belki biraz da, Allah’a olan inancına borçlu... </b>Doğrusu “rahatlığının” nedenini tam bilemiyorum ama kimi milliyetçi tavırları ve dinsel önyargıları beni çileden çıkartsa da; saldırgan siyasi üslubunu çok yadırgadığım nice an, yeterince cesur ve kararlı davranmadığını düşündüğüm nice konu olsa da, Erdoğan’ın bu sahiciliğini seviyorum... Onun bu özelliğinin dünyada gördüğü itibarı arttırdığına inanıyorum. </p>
<p>Bununla birlikte, Erdoğan’ın bana “gerçek dünya için tasarlanmış bir lider” gibi görünmesi, sadece kişiliğinden kaynaklanmıyor. <b>AKP hükümetinin, iç ve dış politika ile ekonomide son aylarda ortaya koyduğu performans, dünyada Türkiye’nin gücünü arttıran, konumunu sağlamlaştıran, duruşunu saygınlaştıran bir etki yapıyor ve biraz da bu nedenle, Erdoğan bugün “küresel” bir kucaklaşmanın, dünya ölçeğinde hissedilen bir nüfuzun merkezinde buluyor kendini.</b></p>
<p>İç politika derken, demokratik reformlar ve Avrupa Birliği’ne uyum bazında kaybedilmiş birkaç yıldan sonra, Türkiye’nin darbeci zihniyetten kurtulmasının yolunu açacak olan son anayasa değişiklik paketiyle sağlanan açılım var aklımda... Aksamasına rağmen, doğru bir niyeti ve istikameti gösteren Kürt açılımı var... Türkiye’nin gayrımüslimler dahil bütün azınlıklarıyla kucaklaşma çabası var... Başbakan’a Yunanistan gezisi sırasında “Ekümeniklik ceddimi rahatsız etmemiş, beni niye rahatsız etsin” dedirten özgüven var...</p>
<p>Ekonomi derken, nispeten başarılı bulduğum kriz yönetimini ve seçimlerden bir yıl önce “mali kural” uygulamasını başlatacak disipline sahip olunmasını kastediyorum...</p>
<p>Dış politika kapsamında ise, Prof. Ahmet Davutoğlu’nun etkin liderliği sayesinde Türkiye’yi sadece sesi daha fazla duyulan değil, sözü de daha fazla değer taşıyan bir aktör haline getiren bütün açılım, normalleşme, barış ve diyalog adımlarını sayabilirim... </p>
<p>Deyin ki Kuzey Irak, deyin ki bütün beceriksizliklerine rağmen Ermenistan açılımı, deyin ki Orta Doğu’da, Balkanlar’da, Akdeniz’de, Birleşmiş Milletler’de sorunlardan kaçmayan bir politika izlediğimiz her alan.</p>
<p>Erdoğan’a “fahri doktora” veren Madrid Avrupa Üniversitesi’nin bu kararın gerekçesini açıkladığı şu satırlara bakın: <b>“Bu akademik payeyle, Erdoğan’ın demokrasi ve Türkiye toplumunun insan hakları ile temel özgürlükleri alanında yaptığı çalışma takdir edilmektedir. <i>Time</i> dergisi tarafından ‘dünyanın en nüfuzlu 100 kişisinden biri’ kabul edilen Erdoğan, diğer ülkelerin siyasi liderleriyle ülkesi arasındaki ilişkileri ilerletmiş ve çabalarını Türkiye’nin Avrupa Birliği’ne üye olmasına vakfetmiştir.”</b></p>
<p>Erdoğan’ın unvanı kabul konuşması da, hem bu takdir cümlelerinin hakkını verdi hem de Tahran’daki son nükleer takas anlaşması gibi, sadece İsrail’i değil, Avrupa ve ABD’deki birçok siyasi kesimi de yerinden zıplatan bir diplomatik başarının arkasındaki adil vizyonu ortaya koydu:</p>
<p>“İnsani amaçlı olarak her ülke uranyum zenginleştirmesi yapabilir. Ama kitle imha silahı olarak, atom bombası üretme amacıyla bunu kullanamaz. Biz bölgede böyle bir şey istemiyoruz. Bugün nükleer güvenlik konusunda konuşanlara dikkat ettiğimizde, ‘Biz belirleyiciyiz’ diyenlere bakınca burada Birleşmiş Milletler Güvenlik Konseyi’nin beş daimi üyesini görüyoruz. Ve Almanya’yı. Ama sizin hepinizde bu var. Nükleer silah varken siz ‘Başkasında olmasın’ dediğiniz zaman inanılırlığı olmuyor. <b>Eğer burada üstünlüğün hukukunu oluşturacaksak insan olarak utanmalıyız ama hukuk üstünlüğü oluşturacaksak yaradılışımızın gereğini yapacağız.</b>”</p>
<p>Fransa Cumhurbaşkanı Nicolas Sarkozy’den bile “Bravo” alan Tahran anlaşmasını, “nükleer silahsız Ortadoğu, nükleer silahsız dünya” vizyonuyla savunan Erdoğan, Madrid’deki konuşmasında, benzer bir sağlam duruşu, Türkiye’nin Avrupa Birliği’ne katılımı konusunda da sergiledi:</p>
<p>“Türkiye insan haklarını, özgürlükleri, demokrasiyi, hukuk üstünlüğünü hassasiyetle savunan bir ülkedir. Türkiye Avrupa coğrafyasının ve kültürünün parçasıdır. Bu konuda konumunu ciddiyetle korumaktadır. Balkanlar, Kafkasya, Orta Doğu, Avrupa, Afrika bölgeleri, Türkiye sevindiğinde seviniyor, üzüldüğünde bu bölgedeki ülkeler de hüzünleniyor. Bu anlamda Türkiye’nin AB üyeliği çok fazla anlam taşır. 50 yıldır Türkiye AB kapısında bekletiliyor. </p>
<p>Zaman geliyor ‘Siz büyük ülkesiniz’ deniyor, zaman geliyor ‘Nüfusunuz fazla’ deniyor. Ama biz AB’ye güç katmak istiyoruz. AB’yi sosyal ve siyasi birlik olarak kabul etmiyor musunuz? 1.5 milyarlık İslam’la Batı’ya köprü olacak bir ülke aramıyor musunuz? Laik ve demokratik bir ülke olarak Türkiye’nin AB’ye girmesi İslam’ın Batı’yla bütünleşmesidir. <b>Eğer ‘Biz sizi kabul etmiyoruz’ derseniz takdir ederiz ama hem ‘Sizle olmaz, sizsiz olmaz’ derseniz olmaz.</b> AB’ye tam üyelik ülkemizin dış politikamızın birinci önceliğidir. </p>
<p>Biz bu konuda üzerimize düşeni yapmaya devam edeceğiz.”</p>
<p>Ne dersiniz haksız mı Başbakan?</p>
<p>Biliyorum, azılı AKP düşmanlarının yarıda bırakacağı türden bir yazı oldu bu; Kürt kardeşlerimiz dahil Türkiye’de eşitsizlik mağduru olan birçok okuru belki de haklı olarak kızdırabilecek bir yazı... <b>Ama yine de, “gerçek dünya”nın Erdoğan’a, Erdoğan’ın “gerçek dünya”ya söyledikleri üzerine durup düşünelim derim ben. Bir şeyler öğrenebiliriz zira...</b></p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-soz-erdogan-in.htm), [web.archive.org (arşiv bağlantısı)](http://web.archive.org/web/20100521120802/http://www.taraf.com.tr:80/yasemin-congar/makale-soz-erdogan-in.htm)
# Hey gidi gençlik!

*Yasemin Çongar 21.05.2010*

<div class="yazi"><p>Şaka gibiydi hakikaten.</p>
<p>Hoş, kendisinin bana “şaka gibi” gelmeyen yazısı pek olmadı ya bugüne dek!</p>
<p>Ciddiyetle yazılmış fikirlere gülmeyi bir tür saygısızlık saydığım, böyle durumlarda gülünce içten içe utandığım için belki de, epeydir okumuyordum yazılarını.</p>
<p>Ama önceki gün, bizim yazıişlerinden bir arkadaşım, “oku” dedi, “şaka gibi bir yazı...”</p>
<p>Okudum.</p>
<p>Son genel seçimlerde AKP’ye yüzde 47 oranında oy veren seçmeni, yani halkı, aklınca aşağılamak için, kendisini büsbütün küçülttüğünü herhalde hiç kavramaksızın, “bidon kafalılar”dan, “göbeğini kaşıyan adam”lardan dem vurabilmiş olan o komik yazar, şimdi kasetçi-gazeteci işbirliğiyle CHP’nin başına geçirilmeye hazırlanan Kemal Kılıçdaroğlu’nu <b>“Sevimli... Sempatik... İlginç... Şehre gelmiş inşaat işi arayan Haymana köylülerine benziyor...” </b>diye övüyordu. </p>
<p>Kılıçdaroğlu’na bakınca, <b>“torbasından domates-ekmek çıkartıp yiyecekmiş gibi geliyor”</b>muş insana, ama azık yerine “yolsuzluk-hırsızlık dosyaları çıkartıyor”muş.</p>
<p>Baktım, bu satırlar yine güldürecek beni, güldürdükçe utandıracak... Tam elimden bırakacaktım ki tutamadım kendimi, kahkahayı basıp kulaklarıma kadar kızardım.</p>
<p>Vallahi, aynen şöyle yazıyordu:</p>
<p><b><br/>“Seçime giderken; yepyeni bir CHP... Toplumun benimsediği, güven duyduğu bir genç lider...”</b></p>
<p>Bir yazarın, okurlarının zekâsını bu kadar aşağılaması, onları hakikaten “bidon kafalı” sayması ne utanç verici bir durum Allahım.</p>
<p>Yine de güldüm... Güldüm.</p>
<p><b><br/>Hayır, ideolojisini, programını, temel politikalarını ve kadrolarını değiştirmeyen, sadece “değiştirilmesi teklif bile edilemez” olduğu cümle âleme belletilmiş liderini, o da bir kaset komplosu sonucu mecburen değiştirme noktasına gelen CHP’nin, akşamdan sabaha nasıl olup “yepyeni” bir partiye dönüştüğü sorusunun havada asılı kalması değildi beni güldüren.</b> Demagojinin kofluğunu pek komik bulmam. </p>
<p>Ama “genç lider” lafına çok kikirdedim doğrusu. Sonra, “öyle ya, her şey izafi” diye teskin etmeye çalıştım kendimi. 62 yaşındaki bir siyasetçi “gençliği” ile, 65 yaşındaki bir köşe yazarını cezbedebiliyor demek ki!</p>
<p>Düşünün, CHP gibi bir partinin başına Kılıçdaroğlu gibi “genç” bir lider geçecek. Tamam, her şey izafi de... Neye göre?</p>
<p>Kılıçdaroğlu, sadece 65 yaş ve üstünün değil, tüm Türkiye’nin teveccühüne aday bir lider olmayacak mı? <b>Bu toplumun Kılıçdaroğlu’yu “genç” bulması mümkün mü acaba? Sahi, bu toplumun yaş ortalaması 26,5 değil mi?</b> Türkiye nüfusunun yüzde 90’ından fazlası 62 yaşının altında, yani Kılıçdaroğlu’dan genç değil mi?</p>
<p>Bu sorularla büsbütün utanınca, “acaba komik yazar, Kılıçdaroğlu’ya ‘genç’ derken toplumun genelini değil de, sadece siyaseti mi baz aldı” diye düşündüm ben de. </p>
<p>Nitekim Deniz Baykal, Allah uzun ömür versin, 72 yaşında bugün, yani zoraki halefinden on yaş büyük. Vay, ne gençleşme! Milletvekilliğine ilk kez 54 yaşında seçilen Kemal Bey, ilk kez milletvekili olduğunda 35 yaşında olan Deniz Bey’in yanında dünkü çocuk...</p>
<p>Kabul ama siyaset deyince, CHP dışına da şöyle bir bakmaz mı insan?</p>
<p>Bakmaz olaydım... Baktıkça daha beter kikirdedim, kikirdedikçe daha beter utandım.</p>
<p><b><br/>Başbakan Erdoğan mesela... Malum, sekiz yıldır başbakan ve henüz 56’sında; “genç lider” Kemal Bey’den altı yaş küçük velhasıl.</b></p>
<p>Cumhurbaşkanı Gül derseniz, Recep Bey’in “Abdullah ağabeyi” olur kendisi, zira 60’ıncı yaşını 29 ekimde kutlayacak; ilk kez 41 yaşında milletvekili seçilmiş, 52’sinde başbakanlık yapmıştı, şimdi Çankaya’da ve “genç lider” Kemal Bey’den iki yaş küçük.</p>
<p>Ya dünya? Ah, bari şu dünya olmasa...</p>
<p>Amerika Başkanı Obama, 49 yaşında mesela.</p>
<p><b><br/>Britanya’nın yeni Başbakanı Cameron 44’ünde...Başbakan Yardımcısı Clegg sadece 43. Seçimleri kaybedince genel başkanlığı bırakma basiretini gösteren İşçi Partisi eski lideri ve eski Başbakan Brown bayağı yaşlı kalıyor yanlarında, zira 59’a bastı.</b> Brown’ın yerine, parti liderliğinin en güçlü adayı olan Miliband, bu yaz 45’ine girecek; Britanya Dışişleri Bakanı olduğunda ise 41’indeydi. </p>
<p>İspanya Başbakanı Zapatero var sonra, 50 yaşında; <b>Rusya Devlet Başkanı Medvedev ise sadece 45... yani bizim “genç lider” Kemal Bey’den on yedi yıl sonra doğmuş! </b></p>
<p>İlahi komik yazar... Beni çok güldürdü; Allah da onu güldürsün.</p>
<p>Öte yandan, komik yazar ve benzerleri tarafından “genç lider” diye etiketlenerek “komik” duruma düşürülmesi, Kemal Kılıçdaroğlu’nun suçu değil, tabii... Kendisine geçmiş olsun diyorum; hayırlı bir kurultay dileğiyle, geçmiş Gençlik ve Spor Bayramı’nı kutluyorum.</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-hey-gidi-genclik.htm), [web.archive.org (arşiv bağlantısı)](http://web.archive.org/web/20100524020558/http://www.taraf.com.tr:80/yasemin-congar/makale-hey-gidi-genclik.htm)
# Hakikati koruyan türden yalanlar

*Yasemin Çongar 22.05.2010*

<div class="yazi"><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>*** </p>
<p>Bana bir yalan söyle, sana bu işi yapıp yapamayacağını söyleyeyim. Bana bir yalan anlat, seni hemen işe alayım... Kendisine casus arayan biri, kendisine iş arayan bir casusa böyle diyebilir pekâlâ. Zira yalan <b>söylenmez</b> sadece, <b>anlatılır</b> da. Ve iyi bir casus olmak için yalan söyleyebilmek yetmez, yalan anlatmayı da bilmek gerekir. </p>
<p><b><br/>Edebiyatçılar da casuslarla aynı soydan geliyor bence. Yalan söylemek yetmiyor iyi edebiyat için, yalan anlatabilmek gerekiyor.</b> </p>
<p>Bir de tabii, kendisini, yalan anlatmayı bilenlerle ilgili yalanlar anlatmaya adamış edebiyatçılar var. Hayatlarının bir bölümünde, yalanlarla çizilmiş patikalardan geçerek hakikatin tepelerine tırmanmaya çalıştıktan sonra, hakikat arayışını o patikalar üzerine kitap yazarak sürdürenler var. <b>O casus-yazarların bazılarını çok severim ben; Somerset Maugham’ı mesela,  Graham Greene’i, John le Carré’yi... Harcıâlem kelimesinin anlamını değiştirerek yazarlar zira, herkese göre ama herkesten farklı yazarlar.</b></p>
<p>Le Carré’nin, Maugham’ın, Greene’in casusluk hikâyeleri, sahte kimliklerle ortalıkta dolaşan kahramanları sahici kılan hikâyelerdir. O kahramanların çoğunun, kelimelere dönüşüp yazının üstünde yüzmeye başlamış yarı-gövdeleri kadar, sessiz imalardan mücessem gizli birer yarı-gövdeleri de olduğunu; o görünmeyen kısımların, satırların arasından akan karanlık sularda çırpındığını bilirsiniz. Derindeki o çırpıntıları size hissettiren şey,  hakikate giden en kestirme yalanlardan biri, yani edebiyattır.</p>
<p><b><br/>Bu bir roman değil ama...</b></p>
<p>Sevdiğim casus romanlarını ve romancılarını bana düşündürten kitap bir roman değil. <b><i>The Times of London</i></b>’ın yazıişleri müdürlerinden, İngiliz gazeteci-yazar Ben Macintyre’ın Britanya’da ocak ayı sonunda, Amerika’da geçen hafta piyasaya çıkan kitabı, <b><i>Operation Mincemeat</i></b> (Kıyma Operasyonu) adını taşıyor ve Avrupa casusluk tarihinin meraklıları için pek de yeni sayılamayacak bir hikâyeyi anlatıyor. Kitabın altbaşlığı, bir cümlelik bir “sinopsis” niyetine de okunabilir: <b><i>How a Dead Man and a Bizarre Plan Fooled the Nazis and Assured an Allied Victory</i></b> (Ölü Bir Adam ile Tuhaf bir Plan Nazileri Nasıl Kandırdı ve Müttefiklerin Zaferini Nasıl Sağladı). “Operation Mincemeat” daha önce, 1953’te Ewen Montagu imzalı <b><i>The Man Who Never Was</i></b> (Hiç Olmayan Adam)  kitabına da konu olmuş, kitap üç yıl sonra aynı adla başrollerinde Clifton Webb ve Gloria Grahame’in oynadığı bir filme uyarlanmıştı.</p>
<p>Ben Macintyre’ın aynı konuyu ele alan yeni kitabı ise, “Operation Mincemeat”ı, ilk kez her türlü propaganda ve devlet sırlarını koruma kaygısından azade bir açıklıkla anlatıyor. </p>
<p>İlk kitabın yazarı ve aynı zamanda operasyonun mimarlarından biri olan eski istihbaratçı Ewen Montagu’nun oğluyla kapsamlı bir mülakat yapan Macintyre, bununla yetinmemiş, <b>sadece kimlik değil çağ da değiştirebilen post-modern bir casus misali, arşivler, hatıratlar, tarih kitapları ve tabii, hayalgücü sayesinde, 1943 yılına dönüp, Britanya Gizli Servisi’nin karanlık dehlizlerinde gezinerek yeniden kurmuş “Operation Mincemeat”in gerçek hikâyesini.</b> Bunda, operasyonun kendisinin vaktiyle mükemmel bir yalanlar zinciriyle kurulmuş olması kadar, Macintyre’ın yalanlar konusunda yetkin olduğunu düşündüren kuvvetli kaleminin da payı var. O da bunun farkında sanırım; kitabının başında, sözü benim o çok sevdiğim casus-yazarlara getirmekten geri durmamış: </p>
<p><b><br/>“Casusun görevi romancının görevinden çok da farklı değildir. Hayalî ama inandırıcı bir dünya yaratırsınız, sonra da diğer insanları kelimeler ve hilelerle o dünyanın içine çekersiniz.”</b></p>
<p><b><br/>Sardalya ararken ceset buldu</b></p>
<p><b><i><br/>Operation Mincemeat</i></b>, 30 Nisan 1943 günü, havanın kapalı olmasına aldırmayıp, şafak sökmeden okyanusun laciverdine açılan Endülüslü balıkçı José Antonio Rey Maria’nın sardalya yerine üniformalı bir erkek cesedi bulmasıyla başlıyor. Pek çok okur gibi, José de oltasına takılan o cesedin, Londra’da yapılmış kapsamlı bir planın kilit unsurlarından biri olduğunu ve bu planın başarıya ulaşmasının, İkinci Dünya Savaşı’nın kaderini ve belki de tarihi değiştireceğini bilmiyor henüz.</p>
<p>Planı, Macintyre’dan öğreniyoruz: </p>
<p><b><br/>“Amaç, tarihte o güne dek görülmüş en büyük denizden işgal operasyonunu gerçekleştirmekti... Sicilyalılar kahvaltı saatinde, Homerosvarî boyutlarda bir donanma gücü bulacaklardı karşılarında; üç binden fazla yük gemisi, firkateyn, tanker, mayın tarama ve çıkarma gemisi, 1800 ağır silah, 400 tank ve General George Patton’ın komutasındaki Amerika Birleşik Devletleri Yedinci Ordusu ile Montgomery komutasındaki Britanya Sekizinci Ordusu’na mensup toplam 160 bin Müttefik  askeri onlara ‘günaydın’ diyecekti.”</b></p>
<p>Ancak Müttefiklerin, bu devasa deniz gücüyle Sicilya üzerinden İtalya’yı işgal edebilmeleri için Mihver Devletleri’ni şaşırtabilmeleri şarttı. Yoksa Britanya Şansölyesi Winston Churchill’in dediği olacak, <b>“Aptallar hariç herkes, saldırının Sicilya’dan başlayacağını önceden bilecek”</b>ti.</p>
<p><b><br/>Hiç olmayan adamın sırları</b></p>
<p>Hitler Almanyası ile Mussolini İtalyası’nı şaşırtma hedefi, İngiliz istihbaratçılarının bir casus romanı yazarcasına kurguladığı “Operation Mincemeat” ile sağlandı: Önce kimliği bilinmeyen, sahibi olmayan ve son nefesini suda vermiş bir adam bulundu. Sonra, ona sahte bir kimlik düzenlenip, adının William “Bill” Martin olmasına karar verildi. Martin, 1907’de Galler’de doğmuştu ve şimdi Britanya Ordusu’nda binbaşıydı. Ailesi vardı, Pam adında bir sevgilisi vardı. Yakında evleneceklerdi. Yanında taşıdığı aşk mektubu çok şey anlatıyordu. En son gördüğü piyesin biletleri cebinde kalmıştı ve ne zaman nerede olduğunun izinin sürülmesini kolaylaştırıyordu. Binbaşı Martin’in üzerinde başka kâğıtlar da vardı, tabii. İyi eğitilmiş bir istihbaratçı o kâğıtlara baktığında, Martin’in Britanya Donanması’nın İstihbarat Servisi’nde çalıştığını anlayabilirdi. Hiç açılmamış bir mektup taşıyordu yanında. Bir istihbarat kuryesiydi demek ki. Müttefik kuvvetlerin Mihver devletlerine yönelik saldırı planları vardı o mektupta. <b>Londra ve Washington, Binbaşı Martin’in talihsiz bir kazada öldüğünü, o sırada bu planlara ilişkin çok gizli bir mektubun da üzerinde olduğunu ve şişmiş cesedinin, arızalanıp açılmayan paraşütü hâlâ omuzlarına bağlı olduğu halde, bir bahar sabahı, bütün sırlarıyla birlikte İspanya kıyılarına vuracağını nereden bilebilirdi ki?</b></p>
<p>Britanya ordusunda Binbaşı Bill Martin diye bir adam yoktu tabii ama Almanya ve İtalya’nın bunun farkına varması en az iki buçuk ay alacaktı. O süre zarfında, Müttefikler, Sicilya çıkarması için hazırlıklarını tamamladılar ve İkinci Dünya Savaşı’nın sonunu yaklaştıran büyük saldırı, 10 Temmuz 1943’te başladı. Endülüslü balıkçı José’nin bulduğu cesedi ele geçirmeyi başaran Nazi istihbarat birimleri ise, keşiflerinden çok memnun bir şekilde bekliyorlardı bu saldırıyı. Sadece yer konusunda yanılmışlardı. Bill Martin’in üzerinden çıkan gizli planlar, Müttefiklerin Sardunya ve Yunanistan kıyılarına çıkarma yapacağı yönündeydi zira. Nazilerin Sicilya’da önlem alması için bir neden kalmamıştı.</p>
<p><b><br/>Plan da tuhaf, insan tabiatı da</b>  </p>
<p>Ben Macintyre, bu operasyonu bir bütün olarak soluksuz okunacak bir maceraya dönüştürerek anlatırken, bazen bir istihbarat görevlisinin karmaşık geometrisiyle çok şey söyleyen yüzünde, bazen loş bir ofisin dosyalarının arasında sıcacık sarı bir ışık veren lambanın hatırlattıklarında, bazen de ne kadar uzağa bakmaya çalışsa da savaşın sonunu göremeyen bir çocuğun vaktinden önce büyümüş gözlerinde durup derin bir nefes almaya zorluyor sizi...</p>
<p><b><i><br/>Operation Mincemeat</i></b>, birçoğu sahteciliği bir hayat biçimine dönüştürmüş olan kadın ve erkeklerin sahiciliğine odaklanan bir kitap aynı zamanda. <b>Casusların, askerlerin, siyasetçilerin tuhaf dünyasını Macintyre’ın anlatımıyla okurken, bu “tuhaflığın” savaşın bütün akılları işgal edip ve bütün ruhları közleyen o azgın ateşi kadar, insan tabiatının vahşetle merhameti, yalanla hakikati, teslimiyetle direnişi aynı anda mümkün kılan mucizesinden de kaynaklandığını kavrıyorsunuz.</b></p>
<p>Tıpkı insan tabiatı gibi, o tabiatın en zehirli meyvesi olan  savaşın da, her zaman iki ayrı yüzü olduğunu hatırlatıyor Macintyre:</p>
<p><b><br/>“En görünür haliyle, liderlikle, cesaretle, taktiklerle ve kaba kuvvetle verilir savaş; bu, saldırı ve karşı saldırıya, harita üzerindeki çizgilere, sayılara ve şansa dayanan konvansiyonel savaştır. Bu savaş, genellikle siyah beyaz ve kan kırmızısıdır. Kazananları, kaybedenleri ve kaybedilenleri vardır. İyisi, kötüsü ve ölüsü vardır. Ama bu çatışmanın yanı sıra bir de daha az görünür bir türü var savaşın; grinin tonlarında gizlenen bir türü var. Aldatmaya, baştan çıkarmaya, imansızlığa, hilelere ve aynalara dayanan bir savaş bu. Hakikati, Churchill’in deyimiyle, yalanların koruduğu bir savaş.”</b></p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-hakikati-koruyan-turden-yalanlar.htm), [web.archive.org (arşiv bağlantısı)](http://web.archive.org/web/20100524020215/http://www.taraf.com.tr:80/yasemin-congar/makale-hakikati-koruyan-turden-yalanlar.htm)
# Atom ve Apartheid

*Yasemin Çongar 25.05.2010*

<div class="yazi"><p>Britanya’nın <b><i>Guardian</i></b> gazetesi, dün manşetten verdiği özel haberle dünyayı sarstı.</p>
<p>Haberin içeriği de, zamanlaması da başlı başına önemli.</p>
<p>Birleşmiş Milletler Güvenlik Konseyi’nin İran’ın nükleer silah hevesini cezalandırmaya yönelik yaptırımları konuşmaya hazırlandığı ve New York’ta bu hafta yapılan nükleer silahsızlanma görüşmelerinin Ortadoğu’ya odaklandığı bir aşamada, <b><i>Guardian</i></b>’ın ortaya çıkardığı belgeler, her iki kulvarda da, İsrail ve yandaşlarını zor durumda bırakabilecek nitelikte.</p>
<p>Haber, özü itibarıyla, yepyeni sırları ortaya döken bir haber değil; daha ziyade, dünyada savunma meseleleriyle ilgili güç merkezlerinin bildiği veya şüphelendiği üç unsuru teyit ediyor.</p>
<p>Bu unsurlardan ilki, İsrail’in elinde nükleer silah bulunduğu keyfiyetidir.</p>
<p>“Bunu bilmeyen mi var” diyebilirsiniz; haklı bir tepki olur bu.</p>
<p>Zira İsrail’in elinde nükleer silah bulunduğu çok yaygın bir kabul ve bu kabulü destekleyen çok sayıda veri de mevcut ama İsrail hükümeti bu kabulü ve ilgili verileri hiçbir zaman doğrulamadı.</p>
<p>İsrail halen “belirsizlik” adı altında bir nükleer politika izliyor; yani “elimde nükleer silah var” demediği gibi, “nükleer silahım yok” da demiyor.</p>
<p><b><i>Guardian</i></b>’ın haberi, İsrail’in “belirsizlik” politikasını sürdürmesini büsbütün güçleştirecek nitelikteki bazı delillerle, bu ülkenin ta 1975’te nükleer silaha sahip olduğunu ortaya koyuyor.</p>
<p>Haberin teyit ettiği ikinci unsur, 1948-1984 yılları arasında, ayrımcılığı yasallaştıran zalim “Apartheid” rejimi ile yönetilen Güney Afrika Cumhuriyeti’ndeki ırkçı beyaz azınlık hükümeti ile İsrail arasındaki yakın işbirliğidir.</p>
<p><b><i>Guardian</i></b>’daki haber, 1975 yılında Güney Afrika’nın savunma bakanı olan P.W. Botha ile o zamanki İsrailli mevkidaşı, bugünkü Cumhurbaşkanı Şimon Peres arasında silah alımı konusunda “çok gizli” görüşmeler yapıldığını gözler önüne seriyor.</p>
<p>Bir anlamda, hakkında çok yazılıp çizilen bir “yasak ilişki” ilk kez bu kadar çarpıcı biçimde belgeleniyor.</p>
<p>Üçüncü ve İsrail’i zor durumda bırakabilecek olan asıl mesele ise, <b><i>Guardian</i></b>’ın tutanaklarını ele geçirdiği Botha-Peres görüşmesinde şifreli bir dille yapılan pazarlığın, İsrail’in Güney Afrika’ya nükleer silah satma teklifini de içerdiği iddiasıdır.</p>
<p>Esasen, bu da yeni bir iddia değil. </p>
<p>Bugün onu pek hatırlayan yok ama “Apartheid” rejiminde Deniz Kuvvetleri Komutanlığı yapan Dieter Gerhardt, 1983’te Sovyetler Birliği hesabına casusluk yaptığı gerekçesiyle tutuklanmıştı. </p>
<p>Rejim yıkıldıktan sonra serbest kalan Gerhardt, bir süre önce, İsrail ile Güney Afrika arasında “Chalet” (Şale) adlı gizli bir anlaşma yapıldığını ve bu kapsamda İsrail’in “Apartheid” rejimine sekiz adet nükleer başlıklı füze satmayı önerdiğini açıklamıştı.</p>
<p><b><i>Guardian</i></b>’ın haberi de, işte o “Chalet” anlaşmasını ilgilendiriyor.</p>
<p>Gazetenin Washington muhabiri Chris McGreal, Amerikalı akademisyen Sasha Polakow-Suransky’nin bu hafta piyasaya çıkan <b><i>The Unspoken Alliance</i></b> (Konuşulmayan İttifak) adlı kitabı için Güney Afrika devlet arşivlerinden elde ettiği gizli belgelerden yararlanarak yazmış haberi.</p>
<p>Bu belgelere göre, 4 Haziran 1975’te Zürih’teki bir şalede buluşan Botha ile Peres, üstü kapalı cümlelerle bir silah sistemi satışını görüşüyorlar. </p>
<p>Botha, sistemi satın almalarını “doğru yükün temin edilmesi” koşuluna bağlıyor; Peres de, “doğru yük, üç boyda temin edilecek” diyerek, büyük olasılıkla, kimyasal, konvansiyonel ve nükleer başlıkların satışına hazır olduklarını söylüyor.</p>
<p>Bu çıkarsama, <b><i>Guardian</i></b>’ın ve atıfta bulunduğu kitabın yine belgelerine yer verdiği 31 Mart 1975 tarihli Botha-Peres görüşmesi sonrasında, Güney Afrika’nın o günkü genelkurmay başkanı tarafından kaleme alınan “çok gizli” bir yazıdaki “teklif edilen silah sisteminin nükleer başlıklarla yükleneceği varsayımında bulunuyoruz” ifadesiyle destekleniyor.</p>
<p>Bu arada, söz konusu belgelerin gizliliğinin, içeriklerinin taraflarca açıklanmayacağının karşılıklı olarak hükme bağlandığı da yine bu belgelerde yer alıyor.</p>
<p>Velhasıl, gazete mealen şöyle söylemiş oluyor; “1975’te nükleer silaha sahip olan İsrail, Güney Afrika’daki eli kanlı rejimle işbirliğini büyük bir gizlilik içinde yürüttü ve bu rejime nükleer silah satmayı teklif etti. Üstelik bu teklifi yapan, İsrail’in bugün Cumhurbaşkanı Peres’ten başkası değildi.”</p>
<p>Haberin uluslararası gündeme, içeriğine uygun şekilde “bomba” gibi düşmesi üzerine, Peres’in ofisinden yapılan açıklamada, “Bu iddiaların bir dayanağı yok. Güney Afrika belgelerine seçici bir gözle bakılmış. Güney Afrika ile İsrail arasında nükleer silah pazarlığı yapıldığı konusunda hiçbir İsrail belgesi ve İsrail imzası mevcut değildir” dendi.</p>
<p>Sizi bilmem ama bu açıklama, bizim Genelkurmay’ın “Karargâhta böyle bir belgeye rastlanmadı... Bu bir kâğıt parçasıdır... Hanimiş bunun ıslak imzası” esprisindeki kırık yalanlamalarını hatırlattı bana. </p>
<p>Peres’in ofisi pek de güven vermedi yani.</p>
<p>Şimdi, <b><i>Guardian</i></b>’ın haberine zemin oluşturan kitabın yazarı ile Güney Afrikalı yetkililerin neler söyleyeceğini de beklemeliyiz.</p>
<p>Ortadaki iddia, bu haliyle, kesin bir gerçeğe olmasa bile, ciddiyetle üzerinde durulması gereken bir ihtimale işaret ediyor.</p>
<p>Bu ihtimal, yeni açıklama ve belgelerle teyit edilirse, “İran gibi sorumsuz bir ülkenin nükleer silah sahibi olmasına izin verilemez” tezi dünya nezdinde belki çökmeyecek... </p>
<p>Ama “Apartheid” gibi suçlu bir rejime atom bombası satma teklifinin doğrulanması, İsrail’in nükleer tezlerinin inandırıcılığını tümden bitirecektir, orası kesin. </p>
<p><b><i>Guardian</i></b>’ın haberi doğruysa, “van minut” demek yetersiz olacak; Şimon Peres’in uzun siyasi kariyerine veda etme süreci hızlanacaktır. </p></div>

Kaynak: [taraf.com.tr](http://www.taraf.com.tr:80/yasemin-congar/makale-atom-ve-apartheid.htm), [web.archive.org (arşiv bağlantısı)](http://web.archive.org/web/20100528170328/http://www.taraf.com.tr:80/yasemin-congar/makale-atom-ve-apartheid.htm)
# Halk için, halka karşı

*Yasemin Çongar 26.05.2010*

<div class="yazi"><p>Odada kimsenin adını anmak istemediği kocaman bir fil var. Ortada temel bir çelişki var... </p>
<p>CHP’yi “yenileme” çabasının ve bu çaba için şu anda en uygun isim olarak başa geçirilen Kemal Kılıçdaroğlu’nun şanssızlığı da bu temel çelişki bence.</p>
<p>Deniz Baykal’ın istifa konuşmasındaki o veciz cümleyle söylersek “CHP’yi yeniden tanzim etmek isteyenler” esasen iktidar peşinde... </p>
<p>Bu da iyi bir şey; iktidarı AKP’nin elinden siyaset yaparak, sandığa giderek alma çabası, sadece meşru değil, aynı zamanda sağlıklı ve gerekli bir şey.</p>
<p>Bu arayış, her ne kadar Ergenekonvari bir komploya tenezzül etmiş, Kılıçdaroğlu’nun “iktidar koşusu,” startını aşağılık bir kaset tuzağıyla aldığı için baştan kirlenmişse de, sonuç itibariyle, kaos planlarından, yargı darbelerinden, muhtıralardan, tanklardan medet ummadan siyaset zemininde verilecek her türlü mücadelenin demokrasi açısından bir değeri var.</p>
<p>Ortadaki temel çelişki de, bu mücadeleyi verebilmek için böylesi bir “CHP’yi yeniden tanzim” operasyonu düzenlenmesinden ziyade, CHP’yi yeniden tanzim ederek AKP’yi iktidardan düşürmeye odaklanan çevrenin “halk”la ilişkisinde saklı. </p>
<p>Öyle ya, bir tür devrim gibi ilan edilen söylem değişikliğini, “halka gitme” yaklaşımı üzerine kurup, “halkla birlikte hareket etme” hedefini haykırabilecek kadar kafasında “halkı” ötekileştirebilmiş, elit ve merkezci bir çevre bu. Bence, esasen, “halkın iktidarı”ndan rahatsız olan bir çevre; iktidarın sivil-asker laik bürokratik elitin elinde kalıcılaşmasını arzulayan bir çevre.</p>
<p>Öyle olmasa, Kılıçdaroğlu’yu bir haftada “lider” yapan komplocular, parti tüzüğünü hiçe sayarak, muhtemelen hukuken geçersiz bir üyelik operasyonuyla bir gecede Parti Meclisi için gündeme getirdikleri yeni isimlerin çoğunluğunu, kamuoyunda tam da bu arzuyu dillendirme maharetleriyle tanınmış isimler arasından seçmezlerdi herhalde.</p>
<p>CHP’de “tanzimat” başlatan bu çevrenin AKP karşıtlığının içinde, halkın AKP eliyle iktidara taşınmış olan alışkanlıkları ve özlemlerini de görüyorum ben; AKP’nin büyük ölçüde temsil ettiği Anadolu sermayesini de görüyorum mesela; inanç özgürlüğü ihlal edilen başörtülü Müslüman kadınları da, CHP’nin yanına bile yaklaşmazken AKP’ye umut bağlayabilmiş Kürtleri de görüyorum.</p>
<p>Kılıçdaroğlu, kurultay konuşmasında, halkın sorunlarını “yoksulluk” parantezine indirgedi ama yoksullukla mücadele konusundaki popülist vurgularının arasında, hiçbir somut politika açıklamadı. </p>
<p>Evine ekmek götürebilen Anadolu sermayedarlarının ve onların açtığı işyerlerinde çalışanların da “halk” olduğunu unutmuştu sanki... </p>
<p>Üniversiteye gidemeyen başörtülü kadınların da “halk” olduğundan bihaber, onların tek sorunlarının “geçim sıkıntısı” değil aynı zamanda o geçim sıkıntısını daimi kılmaya yarayan eğitim hakkı ihlali olduğunu umursamayan bir hali vardı... </p>
<p>Kendisine, onun ağzına bile alamadığı o kelimeyle, “Kürt” diyen vatandaşlarımızın da “halk” olduğunu ve onların tek sorunlarının “yoksulluk” olmadığını; sadece ekmekten değil, anayasal eşitlikten, kültürel haklardan, can güvenliğinden ve barıştan da mahrum olduklarını hatırlamak istemiyordu sanki.</p>
<p>Kılıçdaroğlu, AKP’ye karşı mücadele bayrağı açarken, AKP’nin neyi temsil ettiğini kavramamış gibiydi.</p>
<p>Oysa bu “halk”ın bağrında, AKP’ye “sistem mağduru” bir parti olduğu için de sahip çıkan ve kendilerini ikinci sınıf vatandaşlığa mahkûm eden devlet elitinin dışından geldiği, bu devlet anlayışının değişmesi talebini, kendi varlık mücadelesi açısından da şart görerek sahiplendiği için, AKP’yi sekiz yıldır iktidarda tutan bir seçmen kitlesi var. </p>
<p>Askerî vesayetin, yüksek yargıdaki kast sisteminin, bürokrasinin iliklerine işlemiş olan darbeci zihniyetin ve onun ürünü olan yapıların yıkılması talebine sahip çıkan bir kitle bu.</p>
<p>Şimdi “halka gitmek” hedefiyle yola çıkan Kılıçdaroğlu, dediğini yaparsa, orada büyük olasılıkla bu kitleyi, yani asıl rakibini de bulacak. </p>
<p>Tan Oral, “CHP halka giderse, AKP’yle karşılaşır...  Sen, AKP’nin ‘halka gitmek’ten söz ettiğini duydun mu hiç, söz edemez, çünkü AKP zaten halk...” diyordu geçenlerde gazetedeki sohbetimizde. Tam da öyle...</p>
<p>CHP’yi yeniden tanzim etmeye çalışırken “halk için, halkla beraber” hareket etmekten dem vuranlar, kurultaydaki mesajları ve yeni Parti Meclisi’ne alelacele devşirdikleri birçok yeni yüz itibariyle, sadece “halktan kopuk” değil, basbayağı “halka karşı” bir profil çiziyorlar. </p>
<p>Gizlenmesi imkânsız bir çelişki bu; yakalarını hiç bırakmayacak bir tezat.</p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-halk-icin-halka-karsi.htm), [web.archive.org (arşiv bağlantısı)](http://web.archive.org/web/20100528004047/http://www.taraf.com.tr:80/yasemin-congar/makale-halk-icin-halka-karsi.htm)
# Devlet, vatandaş ve MİT

*Yasemin Çongar 28.05.2010*

<div class="yazi">Ahmet Türk’e yumruk atıp burnunu kıran saldırgan için öngörülen cezanın, Türk’ün bindiği otomobile tekme atan saldırgan için istenen cezadan hafif olması her şeyi anlatıyor aslında. <br/><br/>Devlet malına zarar vermeyi, vatandaşa zarar vermekten daha büyük suç sayan bir hukukumuz var bizim. <br/><br/>Kendisini, vatandaşın üzerinde gören, vatandaşın ödediği vergilerle ayakta durduğunu ve işinin vatandaşa hizmet etmek olduğunu unutmuş bir devletimiz var. <br/><br/>Bu düzen, vatandaş olmayı tebaa olmakla özdeşleştiren, vatandaşlığı “devlete tâbi” olmak zanneden vatandaşlar da üretti. <br/><br/>“Devlet benim hizmetkârımdır,” “devletin sahibi benim” ve “devlet, benim vergilerimi nasıl kullandığının hesabını bana vermekle yükümlüdür” kabullerine dayanan bir vatandaşlık bilincinin yaygınlaşıp yerleşmesi, Türkiye’de demokrasinin kurumsallaşması için “olmazsa olmaz” nitelikte. <br/><br/>Toplum olarak “Allah devlete zeval vermesin” demeyi bırakıp, “devlet vatandaşına zarar veremez” demeye başlamamız, bu ülkenin demokratikleşme sürecinde nitel bir sıçramaya tekabül edecektir. <br/><br/>Henüz o noktada değiliz ama o noktaya yaklaşıyoruz. <br/><br/>CHP’nin “değişim” diye lanse edilen kurultayında, anayasal hak ve sorumluluklar konusuna demokratik yaklaşımı ima eden “vatandaş” kavramı yerine, devletçi ve “apolitik” bir siyasi bakışı içinde barındıran “halk” kavramını kullanmayı yeğleyen anlayış, o noktayla aramızdaki mesafeyi belirliyorsa da; benim AKP’yi iktidarda tutan seçmen iradesinde mündemiç olduğuna inandığım, “devlete kimin hizmetinde olması gerektiğini hatırlatma” arzusu da, bu mesafeyi kapatma niyetimizi teyit ediyor. <br/><br/>Başbakan Erdoğan’ın birkaç ay önce 81 ilin valilerine hitaben yaptığı konuşmada, “Her bir valimizin vazifesi <b>devleti</b> milletin <b>hizmetkârı</b> olarak konumlandırmaktır” demesini, bu nedenle çok önemsemiştim. <br/><br/>Yine, 12 eylülde referanduma sunulacak olan anayasa değişikliği paketine de, özellikle “yargının toplumsallaşmasının” yolunu açacağı; yüksek yargının “vatandaşa hükmeden” değil, “vatandaşın hakimiyetinde” olması gerektiğini hatırlattığı; “önce devlet” demeye alışmış bir yargı kastının, “önce adalet” diyebilen demokrat bir yargıya yerini bırakmasını hızlandıracağı için “evet” diyeceğim. <br/><br/>Ve yine aynı nedenle, Milli İstihbarat Teşkilatı’nın başına atanan Hakan Fidan’ın ilk işlerinden birinin, bu kurumu “iç” ve “dış” istihbaratı birbirinden ayıracak şekilde yeniden yapılandırmak olmasına, Türkiye’nin demokratikleşmesinde önemli bir aşama gözüyle bakıyorum. <br/><br/>MİT’in “dış istihbarat” toplayan bir örgüte dönüşmesi ve “iç istihbarat” görevini Emniyet’e devretmesi, sadece Amerikan tipi bir istihbarat modeline kaymak değil, aynı zamanda, devlet-vatandaş ilişkisinin yeniden tanımlanmasına katkı yapmak anlamına geliyor. <br/><br/>MİT’in “iç istihbarat” toplamaktan çekilmesi, “devlet, kendi vatandaşına karşı casusluk yapmaz” ilkesinin kabulüdür bir bakıma. <br/><br/>Tabii, bunun hakikaten “ileri” bir adım olabilmesi için, “iç istihbarat” konusunda yetkili kılınacak güvenlik birimlerinin de, toplumun emniyetinin gerektirdiği hallerde, vatandaşlarla ilgili gizli bir soruşturma yürütürken, bilgi toplarken, teknik takip yaparken mahkeme iznine tâbi kılınması şart olacaktır. <br/><br/>Zira, Türkiye’de devletin kendi vatandaşı aleyhindeki yasadışı takip, fişleme, dinleme ve karalama benzeri faaliyetlerinin, bugüne dek MİT üzerinden olduğu kadar JİTEM ve diğer askerî istihbarat birimleri ile Emniyet üzerinden de yapıldığını biliyoruz. <br/><br/>Ancak görev itibariyle, casusluk yapmasına, gizli operasyonlar yürütmesine, insanları fişlemesine göz yumulan bir istihbarat örgütünün, kendi vatandaşlarının vergisiyle, kendi vatandaşlarını hedef almaktan çıkarılması başlı başına önemli bir demokratik reform sayılmalıdır. <br/><br/>Bu açıdan “örnek” alındığı söylenen Amerikan Merkezî İstihbarat Teşkilatı (CIA), Amerikan vatandaşlarının ABD içindeki etkinlikleriyle ilgili istihbarat toplamaktan yasa hükmüyle men edilmiştir. <br/><br/>CIA’in ABD içinde istihbarat toplamasına ise, 1981 tarihli bir başkanlık genelgesiyle “Amerikan vatandaşlarının hedef alındığı çok istisnai durumlarda” özel izinle imkân tanınmaktadır; örneğin bir Amerikan vatandaşının “bir başka devlet hesabına casusluk yaptığı” ya da “uluslararası terör örgütleri için çalıştığı” tesbit edilirse, CIA Amerika sınırları dahilinde de devreye girebilir ama bunun için, Başkan’ın özel direktifi şarttır; ayrıca uygulanacak istihbarat toplama yöntemleri konusunda Adalet Bakanı’nın onayının yanı sıra, Temsilciler Meclisi ile Senato’nun İstihbarat Komiteleri’nin bilgilendirilmesi de gerekir. <br/><br/>MİT ise halihazırda, “vatandaşına karşı espiyonaj faaliyeti yürütmekten uzak duran bir devlet” anlayışına uzak. <br/><br/>“MİT’in sadece dış görevler üstlenmesi ve yurt içinde istihbarat faaliyetini tümüyle Emniyet’e bırakması önerilerine MİT nasıl bakıyor” sorusuna, teşkilatın resmî internet sitesinde verilen ve hem “olumsuz” özü hem de söylemi açısından, bence ziyadesiyle “sorunlu” olan yanıt, dün akşam itibariyle, aynen şöyle başlıyordu: <br/><br/>“Türkiye’de iç ve dış tehditlere bir bütün olarak yaklaşılması zorunludur.” <br/><br/>Hakan Fidan, kendisini tanıyanlardan işittiğim kadarıyla Türkiye’de devletin demokratikleştirilmesini isteyen, MİT’te öngördüğü “yeni vizyon”u da bu istekle bütünleştiren genç bir bürokrat. <br/><br/>Fidan’ın başına geçtiği kurumu “vatandaşına karşı faaliyet” yürüten bir kurum olmaktan kurtarması için, ilk iş olarak, yukarıda alıntıladığım cümledeki “iç tehdit” kavramını gözden geçirmesi gerektiğini bildiğinden, eminim. <br/><br/>Kendisine, bu yeni ve çok önemli görevinde başarılar diliyorum. <br/><br/><b>ycongar@mac.com</b></div>

Kaynak: [taraf.com.tr](http://www.taraf.com.tr:80/yasemin-congar/makale-devlet-vatandas-ve-mit.htm), [web.archive.org (arşiv bağlantısı)](http://web.archive.org/web/20100530085214/http://www.taraf.com.tr:80/yasemin-congar/makale-devlet-vatandas-ve-mit.htm)
# Seks, yazılamayanlar ve edebiyat

*Yasemin Çongar 29.05.2010*

<div class="yazi"><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>*** </p>
<p>Yazarlar erken ölür. Bir yazar yüz yaşında bile olsa, içinde <b>yazı</b> kalmışsa eğer, veda vakti gelmemiştir henüz. </p>
<p>Bence bütün yazarlar “genç” gidiyor ya bu dünyadan, bazıları da var ki, <b>yazı</b>nın tam ortasında veriyorlar son nefeslerini. Doğurmak üzereyken ölüyorlar. Yazdıkları ya da yazmak üzere oldukları kitabı, talihsiz birer cenin gibi yokluğa taşıyorlar giderken.</p>
<p>Roberto Bolaño onlardan biriydi; çok büyük bir yazardı, çok erken öldü.</p>
<p>Ben onun kadınlarını çok severim. <b>“Kadınların sevişirken söylediklerini her zaman dikkatle dinle, Max”</b> der o kadınlardan biri; <b>“konuşmuyorlarsa, tamam, o zaman dinleyecek bir şey yok, düşünmen de gerekmeyecek, ama eğer konuşurlarsa, fısıldıyor olsalar bile, her sözcüğü iyi dinle ve üzerinde düşün. Ne dediklerini düşün, ne demediklerini düşün, söylediklerinin gerçekten ne anlama geldiğini anlamaya çalış. Kadınlar katil orospulardır, Max, hasta bir ağaçtan ufku seyreden soğuktan donmuş maymunlardır, karanlıkta ağlayarak, hiçbir zaman söylemeyecekleri sözlerin peşinde, seni arayan prenseslerdir. Hayatımızı yanlışlıklarla planlıyor ve yaşıyoruz...”</b></p>
<p><b><i><br/>Putas Asesinas</i></b> (Türkçesi: Katil Orospular, Peral Bayaz’ın çevirisi, Metis, Şubat 2010) adlı kitaba adını veren hikâyesinde, bir orospuyu böyle konuşturur Bolaño. </p>
<p>2003’te henüz elli yaşındayken karaciğer yetmezliğinden ölen Şilili yazarın, İngilizcesi geçen ay piyasaya çıkan romanı <b><i>Antwerp</i></b>’i okumamıştım. Geçen hafta, o romanın kısa bir bölümü geçti elime ve sonunu getirmeyi beklemeden romanı sipariş ettim. </p>
<p><b><br/>“İnsanın bencil tabiatının suretlerinden biridir yalnızlık. Bir gün, sevdiğiniz kadın artık sizi sevmediğini söyler ve nedenini anlamazsınız. Bu bana oldu. Onun bana, onsuzluğa nasıl katlanacağımı söylemesini isterdim. Hiçbir şey söylemedi. Sadece mucitler ayakta kalır...”</b></p>
<p>Okuduğum bölümün bir yerinde böyle yazmıştı Bolaño; “sadece mucitler ayakta kalır.” </p>
<p>Sahi, sevdiği tarafından sevilmemeye katlanmanın yolunu bulabilmiş olanlar kadar maharetli, onlar kadar sağlam kim var bu dünyada? Ayaklarının altındaki toprak, vücudunu dik tutan denge, uçup gitmesini önleyen yerçekimi ansızın yok oluverdiğinde, sevdiğinin kendisini sevmediğini anladığında yani, her şeye rağmen var olmaya, ayakta durmaya ve hatta yaşamaya devam etmenin yolunu bulan bir <b>mucit</b>ten daha kuvvetli kim var?</p>
<h4><br/>Bir cüzdan, bir kanal, bir hayat</h4>
<p>Bolaño’yu bana <b><i>Granta</i></b> getirdi. Londra merkezli bu mevsimlik edebiyat dergisinin son sayısının kapağında, içinde bir cüzdancık saklayan pembe bir kadın cüzdanı bakıyor bize; ağzı açık, davetkâr. <b>Hayatımızın başladığı buluşma yerine uzanan o kutsal kanalın pembe ağzına benziyor cüzdan; altında tek bir kelime yazıyor: Sex.</b> </p>
<p><b><i><br/>Granta</i></b>’nın seksin türlü hallerine ayırdığı 288 sayfalık bu özel sayıda, Bolaño’nun <b><i>Antwerp</i></b>’inden yapılan alıntı dışında, dokuz romanı olan 1969 doğumlu Basklı romancı Marie Darrieussecq, Türkiye’de de çok okunan 1959 doğumlu İngiliz yazar Jeanette Winterson, Natsuo Kirino mahlasıyla yazan ve bence günümüzün en iyi polisiyelerinde imzası olan 1951 doğumlu Japon yazar Mariko Hashioka dahil, farklı dillerin birçok çağdaş ustasının yeni yazıları var. </p>
<p><b><br/>Amerikan edebiyatının son dönem dehalarından 1970 doğumlu Dave Eggers ise yazmak yerine, çizmiş. “Sekse niyet etmiş dört hayvan” başlıklı çizimlerde bir ayı, bir buffalo, bir terrier ve bir penguen gözlerini sabit bir noktaya dikmiş, öylece bakıyorlar.</b> Düşünceliler ama Eggers size ne düşündüklerini fısıldamış olmasa, hallerinde bir tuhaflık fark etmeniz olanaksız. Gayet uyanık, gayet kararlı ve gayet doğal görünüyorlar. Bu ziyadesiyle naif hayvan çizimlerinin, <b><i>Granta</i></b>’nın seks özel sayısının aklıma nakşettiği ve birçoğunun erotizm dozu epeyce yüksek olan nice sahne arasında, kendilerine kolayca bir yer bulmuş olmaları, Eggers’ın (ve derginin) okura vermek istediği mesajın kuvvetinden sanırım. <b>Sekse niyet ettiğimizde; gözlerimizi sevişmek istediğimiz insana dikip, aklımızı ve bedenimizi içimizde kımıldayan azgın arzuya teslim ettiğimizde, aslında en sıradan, en doğal, en hayvani halimize döndüğümüzü hatırlatıyor o çizimler. Hayatın, bütün fazlalıklarından arınmış özünü hatırlatıyor.</b></p>
<h4><br/>Dert kokan akşam aşkları</h4>
<p>Ama <b><i>Granta</i></b>’nın son sayısında beni en çok etkileyen şey o çizimler değildi doğrusu. Derginin Bolaño’nun <b><i>Antwerp</i></b>’inden aktardığı bölüm kadar, 2009 Edebiyat Nobeli’ni kazanan Romanya doğumlu Alman yazar <b>Herta Müller’in, ilk kez geçen yıl yayımlanan <i>Atemschaukel</i> (Nefes Salıncağı) adlı romanından alınan sayfalar da, içimdeki o müzmin hüznü, hayata sürtünüp durmaktan iyice incelmiş bir yerinden tutup yavaşça yırttı, iplik iplik dağıttı sanki... Böyle yırtılmalarda hep olduğu gibi ağladım.</b></p>
<p>Bölümün başlığı <b>“Zeppelin”</b> (Zeplin), İkinci Dünya Savaşı sürerken, Romanya’dan Stalingrad yakınındaki bir Sovyet çalışma kampına sürülen Alman kadınların, Alman savaş esirleriyle sevişmesine izin verilen, saatlik odaların adı. “Zeplin adını seviyordum,” diyor romanın anlatıcısı, “Sefaletimizi unutuşumuzun gümüşî rengine uygun bir addı; kediler gibi çabucak çiftleşmemize uygun... Bu meçhul Alman erkeklerin, bizim erkeklerimizde olmayan her şeye sahip olduklarını fark etmiştim. Führer onları birer savaşçı olarak dünyaya göndermişti; ve yaşları idealdi, ne çocuk sayılacak kadar gençtiler ne de bizim erkeklerimiz gibi içi geçmiş. Onlar da sefil ve aşağılanmış bir haldeydiler tabii ama aynı zamanda muharebeden çıkmış, savaşmışlardı. <b>Bizim kadınlarımız için birer kahramandılar; kamplarda çalışmaya zorlanan erkeklerden bir nebze olsun üstündüler ve barakadaki yatakta, battaniyenin altında yaşanan akşam aşklarından daha fazlasını verebiliyorlardı.</b> Akşam aşkları vazgeçilmezdi. Ama kadınlarımız için kendi dertleri gibi kokan bir aşktı bu; hep aynı kömür, hep aynı ev hasreti kokusu. Ve hep aynı aldım-verdim... Erkek, ekmek getirir; kadın temizler ve avuturdu. Zeplin’de aşk ise, odanın kullanıldığını gösteren küçük beyaz bayrağı dikip indirmek dışında her türlü endişeden azadeydi.”  </p>
<h4><br/>Deri denen bariyeri aşabilmek</h4>
<p><b><i><br/>Granta</i></b>’nın <b>“Sex”</b> sayısının ilk yazısı Mark Doty imzalı. 1953 doğumlu Doty, yaşayan en büyük Amerikan şairlerinden sayılıyor; aynı zamanda usta bir <b><i>memoirist</i></b> (hatırat yazarı). Ben, onun inanılması güç aşkların ardından yazılmış sarsıcı şiirlerini bilirim daha ziyade. O şiirlerde, bir erkeğin bir başka erkeği bu kadar sevebilmesi şaşırtmaz beni; benden başka herhangi bir insanın, herhangi bir diğerini bu kadar sevebilmesi sarsar. <b>İnsan kendisinden gayrı hiçbir cücenin, bir dev gibi sevemeyeceğini sanıyor nedense.</b> Başka birinin de, içi seninki kadar kabararak, seninki kadar çağlayarak, seninki kadar acıyarak sevmesi mümkün mü? Başkalarının aşkı, seninki “kadar” olabilir mi? </p>
<p><b><i><br/>Granta</i></b>’daki <b>“Unwritable”</b> (Yazılamayan) başlıklı anlatısında, bunun mümkün olduğunu hissettiriyor Doty. Hayatının uzak yıllarına dönüp, Gregoris’in kapısında karşılıyor sizi. Burası vestiyerinde yirmi dolarınızı ve iç çamaşırlarınızla, ayakkabılarınız dahil bütün giysilerinizi bıraktıktan sonra, size verdikleri siyah maskeyi takıp girdiğiniz bir beyefendiler kulübü. </p>
<p>“Lastiği biraz esnetmen söyleniyor sana; sonra dikkatle kafana geçiriyorsun. Sımsıkı sarmalıyor ve yırtılacak kadar gergin. <b>Maskeyi takınca, kendi nefes alıp verişini işitmeye başlıyorsun.</b> Badem biçimli oyuklar, görüş alanını bir miktar sınırlıyor: dosdoğru ileriye bakıyorsun, bakışının çeperleri oval bir karanlıkta yumuşayıp eriyor. Partiye katılmaya hazırsın artık.”</p>
<p><b><br/>Birbirlerini tanımayan homoseksüel erkeklerin, birbirlerinin yüzü hariç her şeylerini görerek ikili, üçlü, beşli... gruplar halinde sevişip başka hiçbir alışverişte bulunmadan ayrıldıkları bir kulüp Gregori’s.</b></p>
<p>Doty, bu kulübün vestiyerinde çalıştığı yıllardan yola çıkıp, 18’indeyken kendisinden epeyce yaşlı bir kadın olan Ruth’la yaptığı evliliği, onunla birlikteyken erkekleri düşlemesini, sonra Alex’le tanışıp âşık olmasını, Alex bir kadınla evlenmeye karar verinceye dek, yıllarca, gizlice, büyük bir tutkuyla sevişerek, birbirlerinin “kocası” olmalarını anlatıyor. </p>
<p>Bütün bunları, Ruth ve Alex artık öldüğü için yazdığını söylüyor. Bütün bunları, insanı sarsan bir samimiyet, yalınlık ve doğallık içinde, dili hiçbir şekilde eksiltip azaltma ihtiyacı duymadan, hiçbir sahneyi süslemeden ama üstünü de örtmeksizin anlatıyor. Ve bence, bütün bunları, anlatmaktan ziyade anlayabilmek için yazıyor:</p>
<p><b><br/>“Hayatım boyunca arzunun esrarına baktım... baktım... ve bugün, esrarı çözmeye dün olduğumdan daha yakın hissetmiyorum kendimi. Başka hiçbir şey, kararlarımı ve hayat biçimimi bunun kadar belirlemedi; eğer biri çıkıp farklı cinsel tercihlerin bedelini hesaplasa, fatura çok kabarık olurdu ama biliyorum ki ben her türlü fiyatı ödemeye hazırdım. Bizi bu kadar cezbeden şey nedir, istediğimiz nedir? Dokunmak mı? Deri denen bariyeri aşıp arkasına geçebilmek mi; bir başka bedenin sınırlarını aşıp içine girebilmek mi? Ya da sınırlarımızın aşılıp içimize girilmesi mi? Muazzam yalnızlığımızın, tek bir bedende tek bir benlik olmanın verdiği o korkunç hissin tedavisi mi amaç?”</b></p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-seks-yazilamayanlar-ve-edebiyat.htm), [web.archive.org (arşiv bağlantısı)](http://web.archive.org/web/20100531152419/http://www.taraf.com.tr:80/yasemin-congar/makale-seks-yazilamayanlar-ve-edebiyat.htm)
# Eski Ahit’in sözüyle... 

*Yasemin Çongar 01.06.2010*

<div class="yazi">
<p><b><i>Tevrat</i></b>’ın ilk bölümü olan <b>Yaratılış</b>’ta der ki; <b>“Lanet olsun öfkelerine çünkü şiddetlidir... Lanet olsun gazaplarına, çünkü zalimcedir.”</b></p>
<p>İsrailli komandoların dün sabaha karşı, uluslararası sularda seyreden <b><i>Mavi Marmara</i></b> gemisine yaptıkları baskın, haksızdı, hukuksuzdu, şiddetliydi, zalimceydi. Vicdanı olan her insan ve hukuka saygısı olan her devlet, bu saldırıya “lanet olsun” demelidir.</p>
<p>Ve <b><i>Zebur</i></b>’un ikinci bölümü <b>Mezmurlar</b>’da Rabbın adaletini ve doğruluğunu İsrail kralına armağan etmesi için bir yakarış vardır; İsrailoğulları <b>“Mazlumlara hakkını versin, yoksulların çocuklarını kurtarsın. Zalimleriyse ezsin...” </b>diye yakarır kitap.</p>
<p>Haziran 2007’den beri İsrail’in (ve tabii Mısır’ın) sürdürdüğü Gazze ablukası, mazlumları en temel haklarından mahrum bırakıyor, yoksulların çocuklarını büsbütün yokluğa mahkûm ediyor, bir halkın zalimlerce ezilmesini sağlıyor. Birleşmiş Milletler’in görevlendirdiği Güney Afrikalı yargıç Richard Goldstone, ablukanın etkilerini inceledikten sonra, 15 Eylül 2009’da yayımladığı raporda, bu uygulamanın “Gazzelilerin beslenme, çalışma, barınma, içme suyu, hareket serbestîsi ve adaletten yararlanma hakkını kısıtladığını” kayda geçirmiş ve abluka için “insanlığa karşı işlenmiş bir suç” tanımını yapmıştı...</p>
<p>Ve <b><i>Büyük Peygamberler</i></b>’in ilk kısmı olan <b>Yeşaya</b>’da Rab der ki; <b>“Zalimlerin gururunu kıracağım.”</b></p>
<p>Goldstone Raporu’nun ifadesiyle, “insanlığa karşı işlenmiş bir suç oluşturan” ablukayı protesto etmek ve bu ablukaya rağmen Gazzelilere yardım malzemesi ulaştırmak için yola çıkmış kadınlı, çocuklu 581 hayırsever insanın bindiği, Türk bayraklı <b><i>Mavi Marmara</i></b> gemisine yapılan operasyon, İsrail ordusunun en beceriksiz, en merhametsiz, en çirkin yüzünü dünyaya bir kez daha gösterdi.</p>
<p>İsrail’de Bibi Netanyahu önderliğindeki faşizan yönetim, bu operasyona izin verip arkasında durarak, uluslararası hukuka karşı açıkça suç işledi; masum insanlara karşı vahşi bir katliam gerçekleştirdi.</p>
<p>Türkiye’nin bu katliama dün ölçülü bir tepki vermesi ve İsrail’in işlediği bu ağır suçu, hukuk sınırları içinde, uluslararası kuruluşların harekete geçirilmesi yoluyla, cezalandırmayı tercih etmesi akılcıdır, vakurdur, doğrudur.</p>
<p>Ama bu tercih, dünyaya çok büyük bir sorumluluk yüklüyor.</p>
<p>Şimdi dünya, işlenen suçun cezasını uluslararası hukuka dayanarak vermek, Netanyahu hükümetini yaptığına pişman etmek zorundadır.</p>
<p>Dünya, İsrail’deki zalimlerin gururunu kırmak zorundadır.</p>
<p>Hukuk bunu gerektirir; vicdan böyle söyler; bu diyarın bağrında doğmuş  bütün dinlerin yüce tanrısı da, ta Eski Ahit’ten beri böyle buyurur.</p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-eski-ahit-in-sozuyle.htm), [web.archive.org (arşiv bağlantısı)](http://web.archive.org/web/20100604194547/http://www.taraf.com.tr:80/yasemin-congar/makale-eski-ahit-in-sozuyle.htm)
# Türdeşlik ve insanlık 

*Yasemin Çongar 02.06.2010*

<div class="yazi">
<p>İnsana “insan” gözüyle bakamayan insanlar var.</p>
<p>“İnsan” deyince sanki iki ayrı “tür” geliyor akıllarına; “kendilerine benzeyenler” ile “kendilerine benzemeyenler...”</p>
<p>Bu insanlar, her ne hikmetse, kendilerine benzemeyenlerin insaniyetinden emin olamıyorlar hiç.</p>
<p>Kendilerine benzemeyenlerin hakkını korumak, türlerine ihanet gibi geliyor onlara...</p>
<p>Kendilerine benzeyenlerin haksızlığına göz yumarken, insanlığa ihanet ediyor olabileceklerini ise pek düşünmüyorlar sanırım.</p>
<p>Dün Amerika, Britanya, Fransa, İspanya, Almanya, İsrail gibi birçok ülkenin medyasında Doğu Akdeniz’de saldırıya uğrayan <b><i>Mavi Marmara </i></b>gemisiyle ilgili yorumları okurken, bu duyguya kapıldım; tabii, Türkiye medyasında yazılanları okurken de...</p>
<p>O gemidekiler ve o gemidekilerin yardım ulaştırmaya çalıştığı Gazzelileri savunarak, yani insanlık onuru “türdeşlik” bilincine ağır basarak yazanlar ekseriyetteydi, Allahtan.</p>
<p>O gemidekilerin ve Gazzelilerin huyu suyu, meşrebi kendilerininkine benzese de benzemese de, İsrail’in yaptığı haksızlığa, işlediği suça, gerçekleştirdiği kıyıma yüksek sesle, kararlı bir tonda, “ama”sız, “belki”siz karşı çıkabilmişti böyleleri.</p>
<p>Ama bunu yapamayanlar da vardı.</p>
<p>Lafa “o geminin gitmesi en baştan engellenmeliydi canım” diye başlayan buralılarla, “gemidekiler bizi dövdü, biz de kendimizi savunduk” diyen oralılar arasında fark göremedim ben.</p>
<p>Kendilerine benzemeyenlerin insaniyetinden duydukları o derin kuşku, kendilerini insaniyetten uzaklaştırdığını sanırım anlayamadıkları bir duygusal küntlük veriyor bazılarına... Oralı da olsalar buralı da, Müslüman ya da Musevi, Kemalist ya da Siyonist hiç fark etmiyor, kendilerinden saymadıkları, dolayısıyla “mazlum” olabileceğine de asla inanmadıkları insanların uğradığı zulme kesin bir dille karşı çıkamadıkları için, kendilerine benzeyen, dolayısıyla da “zalim” olduğunu asla kabul etmedikleri insanların zulmüne kırık mazeretler uydurmaya çalışıyorlar.</p>
<p>Böyleleri, ha Türk gazetelerinin üçüncü sayfalarında sütun yazmış ha Washington’da “yüksek” politika yapmış, ha Likudçuluk ha laikçilik körleştirmiş gözlerini, kurdukları cümlelerin kelime sayısıyla kullandıkları kelimelerin sesleri dışında hiçbir şey değişmiyor inanın, meramları hep aynı; vicdanlarındaki çatlak, akıllarındaki tutulma, kalplerindeki öfke aynı.</p>
<p>Neyse ki, bu güruhun yazılarının, demeçlerinin, yorumlarının karşısında, gerçeği işaret edebilenlerin sesi de gür çıkmıştı  dün; İsrail’in <b><i>Haaretz</i></b> gazetesinde yazan Gideon Levy gibi, kendi devletinin haksızlığını ve o devlete karşı eylem yapanların hakkını teslim etmekte hiç duraksamaksızın, “Yaşanan fiyasko önlenebilirdi ve önlenmeliydi. Bu gemilerin geçmesine izin verilmeli, abluka da bitirilmeliydi” diye net cümlelerle insaniyetten taraf olanlar çoğunluktaydı.</p>
<p>Ve neyse ki, önceki gün Akdeniz semaları daha kızıla kesmeden yardım gönüllülerinin kanını akıtan İsrail devletini hesap vermeye çağıran Erdoğan hükümeti, ilk andan itibaren, insaniyet ve hukuk zemininde bir mücadele yürütmeyi seçti... Başbakan’ın, dün partisinin Meclis grubunda yaptığı ve dünyanın bir çok yerinde simültane tercümeyle canlı olarak yayınlanan konuşması, meseleyi bir an bile “bana benzemeyenler, bana benzeyenlere zulmetti” darlığına hapsetmeksizin, kendisine benzesin ya da benzemesin, akılları tutulmamış, vicdanları çatlamamış, duyguları küntleşmemiş her insanın anlayıp sahip çıkabileceği bir haklılık zeminine sahipti.</p>
<p>Uluslararası  topluluğu İsrail’in hukuksuzluklarına “yeter artık”  demeye çağıran, <b><i>Mavi Marmara</i></b>’daki gönüllüleri hedef alan pervasızlığın “mutlaka ama mutlaka cezalandırılmasını” isteyen ve “Gazze’ye yönelik insanlık dışı ambargo derhal kaldırılmalıdır” diyen Erdoğan’ın sözleri çok güçlüydü.</p>
<p>Ve bence bu, Başbakan’ın kişisel karizmasına, uluslararası konjonktüre ya da Türkiye’nin ağırlığına bağlı bir güç değil; bütün bunlardan önce ve bütün bunlardan çok daha önemli olarak, “buralı” ya da “oralı,” “benzer” ya da “farklı” olsun, her insanın “insan” olmaktan kaynaklanan haklarına sahip çıkmanın gücüydü.</p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-turdeslik-ve-insanlik.htm), [web.archive.org (arşiv bağlantısı)](http://web.archive.org/web/20100605005044/http://www.taraf.com.tr:80/yasemin-congar/makale-turdeslik-ve-insanlik.htm)
# Sabah ezanından sonra namaz sırasında geldiler 

*Yasemin Çongar 04.06.2010*

<div class="yazi">
<p>* Yasemin Çongar’ın bu yazısı YA DA köşesinde değil, Politika sayfalarında yayımlanmıştır. <br/></p>
<p>***  <br/></p>
<p>Ayşe Sarıoğlu 27 yaşında. Ankara’da doğup büyümüş, beş yıldır İstanbul’da yaşıyor. Bilkent Üniversitesi’nden mezun ve şu anda, İstanbul Üniversitesi İktisat Fakültesi’nde Siyaset Bilimi mastırını tamamlayabilmek için Peyami Safa ve muhafazakârlık üzerine yazdığı tezi bitirmeye çalışıyor. Bir yandan da, gazetecilik yapıyor. Gazze’ye insani yardım götüren <b><i>Mavi Marmara</i></b>gemisine, bu seferi <i>Taraf</i>’a yazmak üzere binmişti Ayşe. Dün sabaha karşı Ben Gurion Havaalanı’ndan gönüllüleri getiren uçakla İstanbul’a döndü ve Adlî Tıp’taki muayenesinin ardından, gazeteye geldi.</p>
<p>Ayşe’yle, <b><i>Mavi Marmara</i></b>’nın İsrail askerlerinin müdahalesiyle hunharca yarıda kesilen ama bir bakıma da amacını fazlasıyla yerine getiren “Gazze seferi”nin her ânını konuştuk. <br/></p>
<p><b>» Bu sefere katılmaya niye karar verdin?</b></p>
<p>Filistin konusuna duyarlı bir insanım, bu konuda tarafım. Ama bu sefere muhabir olarak gitmek istedim. Gazetecilik açısından bunun önemli olduğunu düşünüyordum ve <i>Taraf</i>’la konuşup muhabirlik yapmak üzere anlaşınca da hiç tereddüt etmedim. Gidip haber yapmak istiyordum.</p>
<p><b>» Yola çıkarken, Mavi Marmara’nın nereye varacağını düşünüyordun?</b></p>
<p>Hedef Gazze’ydi; ona kilitlenmiştik. Hatta ben, ailemin de tavsiyesiyle, Gazzeli çocuklara götürmek üzere bol miktarda şeker aldım yanıma. Sonuçta Gazze’ye varmayı başarıp başaramayacağımızı bilmiyordum. Ama büyük iyi niyetle, uzun bir yolculuk olabileceğini, belki Gazze’ye varana dek çok beklemek zorunda kalabileceğimizi düşünerek yola çıktık. Hatta yanıma bir sürü antibiyotik aldım; hayatta içmem ama B, C vitaminleri aldım. En kötü ihtimalle, Gazze’de çok ihtiyaç var, orada bırakırım, boşuna yük olmaz diye çeşitli ilaçlar taşıdım. Konservelerimi kendim götürdüm. Bayağı bir hazırlıkla gittim.</p>
<p><b>» Hiç olay çıkacağını düşünmedin mi?</b></p>
<p>Düşündüm. Geçen sefer Mısır’da olanları biliyordum. Ama gemi olduğu için, arkasından daha büyük eylemler geleceğini düşünecekleri için, bu seferin İsrail açısından daha büyük bir kırılma noktası olduğunu anlıyor ve İsrail’in daha temkinli yaklaşmasını bekliyordum. Sonuçta Mısır’dan Gazze’ye girilmiyor yani. Kesinlikle bu yaşananları beklemiyordum.</p>
<p><b>» Bu seferden önce İHH ile özel bir bağlantın, tanışıklığın var mıydı?</b></p>
<p>Gazeteci olarak biliyordum onları. Ayrıca bir bağlantım yoktu. İHH yetkilileri de dâhil olmak üzere herkesle yolda tanıştım.</p>
<p><b>» Yola çıkmadan İHH’nın hazırlık toplantılarına katıldın mı?</b></p>
<p>Hiçbirine gitme fırsatım olmadı, tezime çalışıyordum.</p>
<p><b>» Sen kişisel olarak nasıl bir hazırlık yaptın? Fiziksel olarak, psikolojik olarak hangi ihtimallere göre tedarikliydin?</b></p>
<p>Altmış beş litrelik dağcı çantalarından aldım. Kendimce içini çok mantıklı şekilde doldurdum. “Bir hafta” dediler yolculuk süresi için. Ama bu iş bir haftada bitmez kesinlikle diye, 15-20 günlük eşya hazırladım. Tabii, deniz yolculuğu bu, yemek ihtimali olmaz diye, konserveler aldım. Hatta çok komik, o kadar rahat bir yolculuk bekliyormuşum ki, gözaltı kremi ayrı, yüz kremi ayrı, vücut kremi ayrı... hepsini aldım. Arkadaşlarım dalga geçti, “Ne kadar ciddi bir yere gittiğinin farkında değil misin” diye... Farkındaydım tabii ama hayat da devam ediyor... Hem iyi bir niyetle gidiyoruz, ne olabilir ki diyordum. Tabii, gazetecinin yanında olması gereken her şeyi aldım. Fotoğraf makinem, ses kayıt cihazım, laptopum vesaire...</p>
<p><b>» Silahın yoktu yani?</b></p>
<p>Ne silahı? Kimsenin silahı yoktu. Benim küçük bir çakım vardı, tırnak makası, törpü olan cinsten. Onu da çantanın en görünür yerine koymuştum ki, olası bir durumda hemen bulunsun, kimse eşyalarımı aramasın diye... Sonra baktım gemide ele geçen silahlar diye dizdikleri şeyler arasında benim ufak çakı da var. Kimsenin silahı yoktu, bıçak, tabanca vesaire yoktu.</p>
<p><b>» Yola çıktığınız güne dönelim...</b></p>
<p>Akşam Fatih’te İHH’nın önünden otobüs kalkıyordu Antalya’ya gitmek üzere. Onlarla tanışmış olurum diye bir gün sonra uçakla gitmek yerine otobüse bindim. Nasıl insanlar var, kimler var? Gittim baktım. Dünyanın her yerinden aktivistler vardı. İspanyollar vardı, onlarla çok yakın arkadaş olduk sonra. Bol bol dayak yedi onlar da. <i>El Cezire</i>’den birkaç muhabir vardı. Yabancı basından, başka gazetelerden muhabirler vardı. Hep beraber güle oynaya gittik otobüsle. Antalya’da da öyleydi... Yolculuğun süresi uzadı, iki üç gün bekledik. Ama ilgi de arttı burada, daha fazla gazeteci katıldı.</p>
<p><b>» Gemiye toplam kaç kişi bindiniz?</b></p>
<p>Altı  yüz dendi bize. Tam rakam 586 sanırım.</p>
<p><b>» Önce bir stadyumda toplandınız değil mi...</b></p>
<p>Evet, yabancılar stadyumda yattı kalktı, beklerken. Basın mensupları olarak biz başka bir yerde geceledik. O stadyumu görmeniz lazımdı gerçekten. Çünkü insanlar, esnaf, gençler ziyaret geliyorlardı. Dolup taştı stat. Herkes “Biz gidemiyoruz, siz bizim yerimize de gidiyorsunuz, Gazzelilere şunu söyleyin, bunu anlatın, böyle yapın, bir bu sefer gelemedik...” diyordu. Antalya’daki hava çok ilginçti. Araba konvoylarıyla uğurlandık.</p>
<p><b>» Gemide yük yoktu, sadece gönüllüler vardı, öyle mi?</b></p>
<p>Kargo gemisi değildik. Yolcu gemisiydik ama yine de biraz yardım malzemesi götürüyorduk.</p>
<p><b>» Kargo gemilerinin yükü arandı mı, konşimentoları hazırlandı mı?</b></p>
<p>Tabii, tabii. Gemiler arandı. Dokuz gemiydik başta. Sonradan sabotaj filan dendi, <b><i>Challenger</i></b>’lardan biri arızalandı. Onun yolcularını biz aldık. Kargo gemileri zaten ayrıca yola çıktı. Bizle bir ilgisi yoktu. Onlarla Kıbrıs’ta buluşacaktık. Bunun bir nedeni de Yunan milletvekillerinin bize katılmak istemesiydi. Kıbrıs Rum yönetimi engel oldu, sonra kuzeyden geldiler. Diplomatik bir sorun yaşandı orada.</p>
<p><b>» Geçen hafta perşembeyi cumaya bağlayan gece denize açıldınız...</b></p>
<p>Gece 12:30’da neşe içinde çıktık yola. Biz gazeteciler hemen basın odasına yerleştik, çalışmaya, ilk haberlerimizi hazırlamaya başladık.</p>
<p><b>» Nasıl bir düzen vardı gemide? Nerede uyudunuz?</b></p>
<p>Birinci katta kadınlar kalıyordu. Zaten daha önce Adalar’a sefer yapan bir gemi. Aynı koltuk düzenleri duruyor. Herkesin uyku matı vardı, uyku tulumu vardı. Yataklar serildi, kimi insanlar koltukların  üzerine, kimi insanlar yerlere yattı. Kadınların durumu daha rahattı çünkü sayımız azdı. Erkekler çok kalabalık oldukları için ikinci katta biraz üst üsteydiler. Üçüncü katta basın odası vardı. Sadece basın mensupları girebiliyordu. Televizyonumuz ve 24 saat internet bağlantımız vardı. En üst katta ise, sonradan baskının gerçekleştiği yerde televizyonların canlı yayın yaptığı alan vardı.</p>
<p><b>» Topluluğu biraz anlatır mısın? Doksanı kadın 600’e yakın insan arasında yaş, din, dil farklılığı  çok muydu?</b></p>
<p>En çok o farklılığa şaşırdım. Her meşrepten insan vardı. Arap, Afrikalı, Kosovalı, Boşnak, İngiliz... Ama herkes o kadar coşkuluydu ki, hiç durmadan şaşırdım yolculuk boyunca.</p>
<p><b>» Çocuklar vardı deniyor...</b></p>
<p>Hayır. Bir tek gemi mürettebatından birinin çocuğu Türker Kağan ile annesi Çiğdem Hanım vardı. Tek çocuk oydu.</p>
<p><b>» İlk olarak Kıbrıs açıklarında demirlediniz sanırım. Ne zaman vardınız oraya?</b></p>
<p>Perşembe gecesi yola çıktıktan sonra cuma günü 14:00 civarında Kıbrıs açıklarında demirledik. Ve pazar gecesi 3:00’e kadar hiç  hareket etmedik.</p>
<p><b>» Gergin bir bekleyiş miydi bu?</b></p>
<p>Çok yoğunduk. Basın açıklamaları oluyordu. Haber geçiyordum <i>Taraf</i>’a... <b><i>Challenger</i></b>’dan yolcular geldi, onları aldık. Meşguldük yani.</p>
<p><b>» İlk 24 saat nasıl geçti? Gemide bir günü anlatır mısın?</b></p>
<p>Ben sürekli haber peşindeydim, gazetecilerin günü diğerlerinden farklıydı. Basın sürekli çalıştı, çünkü hikâyeleri değişik olan çok fazla insan vardı. Onlarla konuşup yazıyordum. Gönüllüler ise gayet neşeliydi, herkes kendi meşrebine, inancına göre bir şeyler yaptı. Bunu abartarak söylemiyorum, bir yanda dua okuyanlar, başka bir yerde sohbet edenler, şarkı söyleyenler, küçük küçük gruplar halindeydi herkes. En ilginci de, fotoğraflarını geçmeye vaktim olmadı maalesef ama gemideki kızlar ellerine kına yaktılar...</p>
<p><b>» Niye yaptılar bunu?</b></p>
<p>Araplarda da varmış bu âdet. Kurban verileceği zaman kına yakılırmış, hani bizde de kesilecek koyunlara yakarlar ya... Baskının bir gece öncesinde İranlı, Kuveytli, Yemenli, Türk kızlar ellerine kına yaptılar.</p>
<p><b>» Kurban verebileceklerini mi düşündüler...</b></p>
<p>Tam bilmiyorum.</p>
<p><b>» Ya Müslüman olmayanlar... Gayrımüslimlerle Müslümanlar arasında bir ayrışma var mıydı?</b></p>
<p>Hayır, herkes iç içeydi. Mesela benim haberini geçtiğim bir İngiliz vardı, adı Peter. Müslüman olmamıştı ama anlamaya çalışıyordu. Herkesle ayrı ayrı oturup konuşuyordu. O adamcağız zikir çekenlerle oturuyor, sonra gidip başkalarıyla yemek yiyordu. “Peter” diyordum, “kafan karışmıyor mu?” Çok hoşuna gidiyordu. Vatikan’ın sürgündeki Kudüs Başpiskoposu da vardı aramızda. 88 yaşında bir adam bu arada... Avrupalı vekiller de vardı tabii.</p>
<p><b>» Gazetecilerin dayanışması nasıldı? Öldürülen gazeteci Cevdet Kılıçlar’ı tanıyor muydun?</b></p>
<p>Evet, Cevdet Bey hiç basın odasından çıkmıyordu ki. Sürekli çalışıyordu. Hatta ben ona, “Ne kadar güzel bir yerdeyiz, cruisedayız, seyahat gemisindeyiz, çık biraz dolaş, güneşlen” diyordum... O hiç güverteye çıkmadı ama. “Bu gezme gezisi değil, çalışma gezisi... Bir dahaki sefere gezeceğiz” diyordu. Sonra baskın sırasında onu alnından vurulmuş halde gördüm.</p>
<p><b>» Baskına geleceğim... Ama öncesinde sizlerde nasıl bir beklenti vardı, tehlikenin farkında mıydınız, onu merak ediyorum.</b></p>
<p>En fazla Taksim’de olabilecek bir eylemdeki kadar bir şeyler olmasını  bekliyorduk.</p>
<p><b>» Ne olabilirdi sence?</b></p>
<p>Gaz bombası, coplar, arbede... en fazla bu. Hatta plastik kurşun atabilirler diye düşündük. “Plastik kurşun, Allah muhafaza göze gelirse, kör eder...” diye düşünüyordum ben.</p>
<p><b>» Önlem almış mıydınız?</b></p>
<p>Buna karşı sapanlarımız vardı sadece...</p>
<p><b>» Başka bir silah yok muydu?</b></p>
<p>Silah kesinlikle yoktu. Otuz adet gaz maskesi vardı, canlı yayın yapan arkadaşlara onlar dağıtılmış.</p>
<p><b>» Gemiye İsrail askerinin indirme yapabileceğini düşünüyordunuz öyleyse...</b></p>
<p>En azından ben öyle düşünüyordum. Gemiye müdahale etmek isterlerse, çıkacaklardı. Diğer türlü gemiyi batırmaları gerekirdi, o çok şiddetli olurdu. Gemiye çıkartma yapıp bizi durduracaklarını, rotamızı değiştirmeye zorlayacaklarını düşünüyordum. Gemiye çıkartma yapmak için de gaz bombası atabilir, ses bombası, plastik kurşun. Olacak budur, sonra da bizi sınırdışı ederler...</p>
<p><b>» Grubun amacı sadece yardım malzemesi götürmek değildi anladığım kadarıyla. Ablukaya karşı bir eylem amacı da vardı değil mi?</b></p>
<p>Grubun amacı  yardım götürmekti. Hatta paketlenmiş oyuncaklar, çocukların yazdığı mektuplar vardı. Türkiye’den çocuklar Gazze’den çocuklara “Sevgili kardeşim” diye mektuplar yazıp oyuncaklarını göndermişler. Çok sembolik, çok anlamlı ama şimdi bakınca çok naif şeyler götürüyorduk. Çocuk parkları taşıyorduk onlara.</p>
<p><b>» Olası riske karşı hiç hazırlık yapmadınız mı gemide?</b></p>
<p>Mühim olan gaz maskeli arkadaşlarımız canlı yayını sürdürsünler diye düşünüyorduk. Saflığa bakar mısınız?</p>
<p><b>» İsrail’in uyarılarının ciddiyeti kavranmamış mıydı?</b></p>
<p>Bence kavranmamıştı.  Çok sonra cezaevinde bir İsrailli asker bana, “Bilmiyor muydun bunun böyle olacağını, bu sonu, gelirken göze almamış mıydın”  dedi. “Hayır,” dedim “bu kadarını tahmin etmiyordum. Ama öğrendim şimdi”. Güldü.</p>
<p><b>» Baskın ânında gemide Türk bayrağı çekili değil miydi?</b></p>
<p>Evet, ama Filistin bayrağı, Suriye, Kuveyt bayrağı, her milletin bayrağı vardı. İsrailli askerler ilk iş o bayrakları söküp denize attılar zaten. En başta da Filistin bayrağını... Hatta bende gaz maskesi niyetine, kefiye vardı, boynumda. Baskın başlayınca dışarı fotoğraf çekmeye çıktığımda, onunla ağzımı kapadım. Sonra kendi kendime “ne yapıyorsun” dedim. Allahım, kefiye yüzünden kadın olduğumu da anlamayacaklar. Hemen onu çıkardım, saçlarımı çözdüm ki karşılaşınca beni direnişçi sanmasınlar.</p>
<p><b>» Baskın pazartesi sabahı saat kaçta başladı?</b></p>
<p>Sabah ezanı  okunduktan hemen sonra.</p>
<p><b>» Gemide ezan mı okunuyordu?</b></p>
<p>Evet, biri yerinden ezan okuyordu. Sabah ezanı okunmuş, insanlar abdestlerini almış, isteyenler namaza durmuştu.</p>
<p><b>» Ne oldu o sırada? Hava karanlık olmalı...</b></p>
<p>Hava zifiri karanlıktı. Zaten etrafımızın sarılmaya başladığını  anlamıştık. Size haber atmıştım hatta. Yetmiş milde filandık. Sarıldığımızı anlayınca, uzaklaşma kararı aldık. Yaklaşırlarsa ciddileşir diye, rotayı Mısır’a kırmaya karar verdik. Seksen mile çıkacaktık. Açıldık. Sabaha kadar açılıp bekleriz, İsrail askerleri de döner gider diye düşündük. Çünkü biz uluslararası sularda bir müdahale kesinlikle beklemiyorduk. Basın dâhil kimse beklemiyordu. Yetmiş sekiz mildeyken baskın yedik.</p>
<p><b>» Amaç uluslararası suları aşıp İsrail karasularına mı girmekti?</b></p>
<p>Grubun amacı  dikkat çekmekti sanırım. Mısır açıklarında, Mısır karasularında kalmayı, birkaç gün geçirmeyi, bu esnada kamuoyu oluşturmayı planlıyorlardı. Haberler gittikçe artıyordu dünyada da Türkiye’de de. Ama sanırım İsrail paniğe kapıldı, haber akışını durdurmak istedi. Hatta sonra bunu İsrailli askerlerle bile konuştuk. Onlar da aceleci davrandıklarının farkındaydılar. Hapishanede bir İsrailli asker böyle söyledi bana.</p>
<p><b>» Zifiri karanlıkta namaz kılan insanlar var... Sen neredesin o sırada?</b></p>
<p>Ben bir hareketlenme sezince, basın odasından çıktım. O gece 2:00 ile 4:00 arası  bir şey olmasını beklediğimiz için uyumamıştım.</p>
<p><b>» Uyarı mı almıştınız?</b></p>
<p>Hayır ama saat 22:30’dan itibaren etrafımızda hareket artmıştı, gemiler görüyorduk. Tepemizden helikopterler uçuyordu. Hatta 22:45’te bir basın toplantısı vardı. O iptal edildi. Can yelekleri dağıtıldı  ne olur ne olmaz diye. Bir yandan uydu bağlantısı kesiliyordu sürekli, internet gelip gidiyordu. İsrailliler frekansları bozuyordu. Onlar bozdukça, biz alıcıları yükseltiyorduk. O şekilde ilerleyip bir şeyler olmasını bekliyorduk. Ama bu değildi beklediğimiz.</p>
<p><b>» Gemiye yaklaştıklarını, bir baskın olabileceğini hissetmiştiniz ama...</b></p>
<p>Biliyorduk.</p>
<p><b>» Korkuyor muydun?</b></p>
<p>Hayır.</p>
<p><b>» Ya diğerleri?</b></p>
<p>Kimsede panik yoktu, herkes sakindi. Düşünsenize yaş ortalaması çok yüksekti. Bir sürü yaşlı insan vardı, kadınlar vardı. Kimse böyle bir saldırıya maruz kalacağımızı sanmıyordu. Türkler de, yabancılar da sanmıyordu. Üç yüz kadar Türk, iki yüz kadar yabancı vardı gemide. Yuvarlak rakam bu.</p>
<p><b>» Sesleri duyup basın odasından çıktığında ne oldu?</b></p>
<p>Dışarı  çıkınca ışıklarını yakmış bir Zodiac’ın büyük bir şiddet ve hızla bize yaklaştığını gördük. İçindeki askerler silahlarını kaldırmış, tamtam çalan yerliler gibi hareketler yaparak geliyorlardı bize doğru. Hepimiz ona yoğunlaştık. Kameramın zoom’unu ayarladım, öyle yapınca, askerlerden birinin yüzündeki en ince ayrıntıyı gördüğümü fark ettim. O anda anladım ki çok yakınımızdalar. Zoom’a filan gerek yok, niye zoom’luyorum ki. Burnumuzun dibindeler. Birden herkesin aklına şu geldi, “bu Zodiac bizim dikkatimizi dağıtmaya çalışıyor olabilir mi acaba?” Çünkü o bota bakarken etrafımıza bakamıyorduk. Böyle düşününce birden bir de baktık ki her tarafımız sarılmış zaten...</p>
<p><b>» Neyle sarılmış?</b></p>
<p>Hücumbotlarla. Sonra sayıları da öğrendik tabii. On helikopter, dört tane firkateyn, kırk kadar hücumbot... İnanılmaz bir rakam.</p>
<p><b>» Sarıldığınızı anladığın anda sen güvertedesin... Başka kimler var?</b></p>
<p>Erkekler ve basın mensupları. Hiç kadın yoktu. Kadın gönüllüler çok fazla öne çıkmıyorlardı zaten. Kendi kendilerine kalıyorlardı. Bir kadın gruplaşması vardı.</p>
<p><b>» Güvertedeyken elinde kamerandan başka bir şey var mıydı?</b></p>
<p>Hayır, bütün gazeteciler kendi kanalı için çekim yapıyordu. Askerler bize doğru geliyor, biz de onları çekiyorduk.</p>
<p><b>» Herhangi bir anons yapılıyor muydu? İsrailliler uyarıyor muydu sizi?</b></p>
<p>Hayır. Hiç  anons yapılmadı. Biz birbirimizi uyarıyorduk. İsrailliler sadece kaptanla konuşmuşlar. Onu da yan gemiden dinleyen arkadaşlarla sonradan hapishanede konuştuğumuzda öğrendim. Bizim telsizi dinliyorlarmış. İsrailliler, “İstikamet ne” demiş. Kaptan, “Gazze” demiş. Ona “Aşdod’a dön” demişler. Kaptan, “Negatif” demiş. Tekrar istikamet sormuşlar. “Gazze” demiş ama sonra “Açılıyoruz” da demiş.</p>
<p><b>» Güvertede sarıldığınızı anladığınız andan sonra ne oldu?</b></p>
<p>Zaten o esnada askerler arkadan gemiye çıkmaya başlamışlar.</p>
<p><b>» Helikopterlerden mi indiler?</b></p>
<p>Her şey o kadar hızlı oldu ki. Aynı anda botlardan çıktılar ve helikopterlerden iplerle indiler. Ve iner inmez ateş açmaya başladılar.</p>
<p><b>» İner inmez mi? Rastgele mi?</b></p>
<p>Evet, rastgele. Cevdet Bey en öndeydi, elinde fotoğraf makinesi. Ve şöyle dediğini hatırlıyorum, “Kaptan köşkü düşerse gemimiz gider. Orada barikat kuralım arkadaşlar.” Ama savaşıp mücadele edelim değil. Etten duvar örelim. Gayet makul gibi duruyor değil mi? Cevdet Bey’i alnının ortasından vurdular.</p>
<p><b>» Vurulduğu ânı gördün mü?</b></p>
<p>Cesedini gördüm.</p>
<p><b>» Ne zaman vurulduğunu biliyor musun?</b></p>
<p>Çıkıp kaptan köşküne yönelir yönelmez. Vurulup arkadaşının kucağına düşmüş. Kafasından vurulmuştu. Gördüm.</p>
<p><b>» İsrailli askerler ilk başta plastik kurşun mu attılar?</b></p>
<p>Öyle zannettik. Ama öyle değildi. Etrafta plastik kurşun filan yoktu. Hatta ben yerde bulduğum mermileri cebime koydum, askerler sonradan benden aldılar tabii. Silahtan anlamam ama inanamadık, gemide başkalarına gösterdim, “bu gerçek, bu ağır, bu metal, bu plastik filan değil” diyordum. Paintball oynamıyorlardı yani. Dışarıda ateş edildiğinin, insanların vurulduğunun farkına varınca hemen içeriye girdim. Orada da kriz merkezi kurmuşlardı. Doktorlarımız, hemşirelerimiz vardı. Yaralılar içeriye taşınmaya başlamıştı. Orada bekledim. İlk yaralı geldi. Kolundan vurulmuş bir erkek. İsmini hatırlayamadım. “Gerçekmiş” dedim. Gerçek kurşun yani, çünkü kolu parçalanmış. İnanılmaz kanıyordu. Ve ilk defa kanı görünce, orada neyin ne olduğunu anladım. İşin şakası olmadığını anladım.</p>
<p><b>» Ne yaptın o anda?</b></p>
<p>O anda düşündüm. Korkunç kan kaybeden bir insan var ve ben fotoğraf çekiyorum. Ne yapmalıyım? Gazetecilik mi? Hayır, bunu yapmamalıyım dedim. Daha farklı bir şey yapmam gerekiyor. Çünkü yeterince insan yok. Yardım etmeye karar verdim. İlkyardımdan pek anlamam ama hemşireler ne söylediyse onu yaptım. Yaralıların ellerini tuttum, serum tutmak gerekiyorsa onu tuttum, “Elini şuraya bastır” dediler, bastırdım. Bizim dokuz doktorumuz vardı galiba... Yetmedi. O kadar çok yaralı geliyordu ki.</p>
<p><b>» Yaralılara yardıma başladığında dışarıda ne oluyordu? Ne işitiyordun?</b></p>
<p>Ateş  ediyorlardı. Pat pat pat... Arbede sesleri vardı.</p>
<p><b>» İsrail makamlarının yayınladığı görüntülerde, askerlere sopalarla vuruluyor. İsrailli askerler de “Bizi dövdüler” diye açıklama yaptılar. Buna tanık oldun mu?</b></p>
<p>Hayır, askerlerin dövüldüğünü görmedim. İlk İsrailli askerin aşağıya indirildiğini gördüm. Ona bir şey yapılmadı. Hatta şu konuşuldu. “Esir hukuku var, dokunmayın” dendi.</p>
<p><b>» O asker nasıl etkisiz hale getirilebilmişti peki?</b></p>
<p>Gemiye ilk atlayan asker olduğunu sanıyorum. Atlayınca sendeleyip düşmüş. Hep beraber yakalamışlar.</p>
<p><b>» Silahını da mı aldılar?</b></p>
<p>Silahını  almışlar o arbedede ve silahı da aşağıya getirdiler ama sonra birisi “eğer İsrail silahıyla yakalanırsak, çok korkunç  olur” dedi ve silahı hemen denize attılar. Askerlerin silahları denize atıldı.</p>
<p><b>» Asker darp edilmiş miydi?</b></p>
<p>Sistematik bir dayaktan bahsedemem ama ona vurmuşlardı tabii.</p>
<p><b>» Ne durumdaydı?</b></p>
<p>Şoktaydı. Eli ayağı titriyordu. Gözleri dolmuştu, ağladığını gördüm.</p>
<p><b>» Başka asker esir alındı mı?</b></p>
<p>Toplam üç  İsrail askeri esir alındı, üçünün de silahları denize atıldı. Silahların hiçbiri tutulmadı.</p>
<p><b>» Bir yandan hastalara bakarken bir yandan askerleri izliyorsun sen o sırada...</b></p>
<p>Evet, çünkü  askerler de, hastalar da aynı yerden içeri giriyordu. Üst kat, basın odasının olduğu kat düşmüştü. Oradaki gazeteciler tutuklanmıştı.</p>
<p><b>» Önce üst kat düştü, siz erkeklerin katında bir süre direndiniz... Öyle mi?</b></p>
<p>   Erkeklerin katı, acil servise dönmüştü. Dışarıda ateş sürerken içeriye yaralı taşınıp duruyordu.</p>
<p><b>» Nasıl yaralanmışlardı? Neler gördün?</b></p>
<p>Anlatmalı  mıyım sizce?</p>
<p><b>» Anlatabilirsen...</b></p>
<p>Yerlerde beyin parçaları vardı. Bir kafatası kemiği gördüm, beyin parçası gördüm. Bağırsakları dışarı çıkmıştı  birinin.</p>
<p><b>» İçlerinde tanıdığın var mıydı?</b></p>
<p>Tabii, gemide herkesle yedik içtik, güldük, sohbet ettik, kaynaştık.</p>
<p><b>» Yaralılar arasında konuşup ne olduğunu anlatabilenler var mıydı peki?</b></p>
<p>Hayır, yoktu. Genelde su istediler. Kelime-i şahadet getirmelerine yardımcı  olundu. Onların da isteği o doğrultudaydı.</p>
<p><b>» O sırada bir ölüme tanık oldun mu?</b></p>
<p>Yaralı  olarak bakıp son teslim ettiğimiz kişi ölmüş, yani askerlere verdiğimiz bir kişi. O zaten can çekişiyordu.</p>
<p><b>» Ceset gördün mü?</b></p>
<p>Ceset gördüm. Zaten cesetleri, hep yaralılar getirdi. Arbede yaşanırken kimse cesetleri askerlere bırakmayıp, yaralı halde de olsa içeri taşıyorlardı. Dört veya beş ceset gördüm. Yukarıda kalanların sayısını bilmiyorum.</p>
<p><b>» İkinci kat düşmedi mi?</b></p>
<p>İkinci kata inmediler hiç.</p>
<p><b>» Silah sesleri ne zaman durdu? Ne zaman İsrail askerlerinin denetimi ele geçirdiğini anladın?</b></p>
<p>Sabah dördü çeyrek geçe gibi başladı dersek eğer, her şey beşi beş geçe, on geçe gibi bitti. Baktık ki ölüler var. Yaralılar başa çıkılmayacak şekilde artarak geliyor. Herkes şokta. Ve Pervin diye Pakistan asıllı İngiliz bir arkadaşım megafonu eline aldı, İngilizce “Kan kaybediyoruz. Yaralılarımız var. Teslim oluyoruz. Ateş etmeyin. Yapmayın” dedi. Böyle çırpındılar. Aynı anons Arapça ve Türkçe de tekrarlandı sonra.</p>
<p><b>» Bu anons üzerine İsrailliler ne yaptılar?</b></p>
<p>Megafonu kestiler. Cevap vermediler.</p>
<p><b>» Anonstan sonra ateş devam etti mi?</b></p>
<p>Hayır, ama zaten dışarıda da kimse kalmadı. Herkes aşağıya kaçtı. </p>
<p><b>» Teslim bayrağı çekildi mi?</b></p>
<p>Tam olarak görmedim. Ama İngiliz bir kadın bir kartona teslim oluyoruz diye yazıp dışarı çıktı. O anlamda teslim bayrağı çekmiş  olduk.</p>
<p><b>» Ateş kesildikten sonra ne oldu?</b></p>
<p>“Lütfen, yardım edin. Yaralılar var” anonsları yapıldı. İsrailliler yardıma gelmediler. Uzun bir bekleyiş başladı. İçeride öylece oturuyorduk. Dışarıda gaz bombasına maruz kalmış gazeteciler vardı. Ben soğanın iyi geldiğini biliyordum. Mutfaktan soğan buldum. Bıçak bulamadım ama elimle parçaladım. Ağızlarına, burunlarına soğan sürdüm. Her tarafım soğan koktu.</p>
<p><b>» Ne hissediyordun o sırada? Korku, endişe, öfke?</b></p>
<p>Basın odasında değildim. Aşağıda erkeklerin arasında kalmıştım. Biraz endişelendim. “Eğer o katı basarlarsa durumum ne olabilir” diye düşündüm. Tamam, silahsızız filan ama erkeklere toplu halde saldırabilirlerdi. Kadınlara belki biraz daha ihtimam gösterebilirlerdi ama dedim ki artık yapacak bir şey yok. Buradayım. Sonra son yaralıyı, o bahsettiğim elimi tutan yaralıyı dışarı çıkardık. Arkadaşlar sedye getirdiler.</p>
<p><b>» Kimdi o?</b></p>
<p>Karnından yaralanan sakallı bir beydi. Siirtli. Vefat etti. İnanılmaz derecede kan kaybediyordu. Yan yatmıştı. Onu yetiştirmeye çalıştık bir an önce. Pazarlık için, İngiliz arkadaş Pervin önden gitti. Ben de sedyenin arkasından yavaşça gidiyordum. Dışarıya yaklaştığımda bir de baktım, üzerimdeki beyaz tişörtte kırmızı noktalar var.</p>
<p><b>» Kırmızı noktalar mı?</b></p>
<p>Lazer ışığı. Silahlarını benim üzerime doğrultmuşlardı. “Eyvah” dedim.</p>
<p><b>» Ne yaptın?</b></p>
<p>Olduğum yerde, en ön koltuğa sessizce oturdum. O ana kadar İsrail askerlerinin tam olarak nerede olduklarını bilmiyordum. Ama anladım ki dış güverteyi ele geçirip her yeri sarmışlar.</p>
<p><b>» Sedyedeki yaralıyı teslim edebildiniz mi?</b></p>
<p>Evet, ama onu nasıl taşıdıklarını görünce öleceğini anladım. Helikoptere koymak için bir üst kata çıkarttılar. Çok kanaması vardı  ve sedyeyi baş aşağı taşıdılar. Başının aşağıya gelmemesi gerektiğini biliyordum. Yaralıları hep çok kötü taşıdılar zaten.</p>
<p><b>» İç salonda sen yerine oturup kaldığında diğerleri ne yapıyordu?</b></p>
<p>Onlar da oturuyorlardı. İki Alman milletvekili, Norveçli akademisyen oradaydı. Onların arasına oturdum. Zaten ilk önce onları aldılar. Üstlerini aradılar. Ellerini bağlayıp yukarı çıkarttılar. Sonra Türklerden ilk olarak beni aldılar. En önde oturuyordum. “Sen beyaz tişörtlü, gel” dedi bir asker, “ellerini havaya kaldır, öyle gel.” Üzerimde hırkam da vardı. Sakince, ellerimi fazla oynatmadan düğmelerimi açmamı istedi. Açtım baktı. Zaten bir tane, içine pasaport sığacak kadar küçük bir çantam vardı. Ellerim kelepçelendi.</p>
<p><b>» Plastik kelepçeyle mi?</b></p>
<p>Evet, plastik ama çok sıkı bir şekilde ve arkadan... “Basın mensubuyum”  dedim. “Basın kartın nerede” dedi. Bütün eşyalarımla birlikte, basın odasında kaldığını söyledim. “Zaten gazeteci olsan da olmasan da bir şey fark etmez” dedi.</p>
<p><b>» Üst güverteye çıkınca ne gördün?</b></p>
<p>Erkekler elleri arkadan kelepçeli halde dizlerinin üstünde yere oturmuştu. Sadece erkekler vardı. Sonra kadınlar geldi. Onları banklara oturttular.</p>
<p><b>» Kaç  İsrailli asker gördün?</b></p>
<p>Saymayı  çok denedim ama olmadı çünkü yüzleri maskeliydi. Birbirlerine karıştırıyordum ve sürekli hareket halindeydiler.</p>
<p><b>» Kalabalık mı görünüyorlardı?</b></p>
<p>Hem de çok. Bütün ordu üzerimize yığılmış gibiydi, “Altı yüz kişi için bu kadar çok asker olur mu” diye düşündüm.</p>
<p><b>» İkinci katta ağladığını söylediğin asker dışında şokta olan var mıydı?</b></p>
<p>Üç esir asker de şoktaydı ama hiçbiri o ilk asker gibi kötü değildi.</p>
<p><b>» Güvertede ne kadar bekletildiniz?</b></p>
<p>Tutuklanmadan önce iki saat bekledik. O sırada geminin güvenlik kameraları çalışıyordu. Yerleri gizli tutuldu. Her duruma karşı dünyayla bağlantımız kesilmesin diye... Bunun için bazılarımız ölü ve yaralı sayılarını kâğıtlara yazıp kameralara göstermeye çalıştı.</p>
<p><b>» Güvertede beklerken dünyayla herhangi bir irtibatın kalmış mıydı, cep telefonun alınmış mıydı o sırada?</b></p>
<p>Zaten açık denizdeydik ve cep telefonları işlemiyordu. Yine de bütün telefonları, her türlü iletişim aracını bizden topladılar. Öyle bir lüksümüz yoktu. Hepsi pilleri sökülüp denize atıldı.</p>
<p><b>» Denize atılan insanların da olabileceği söyleniyor...</b></p>
<p>Evet. Dışarıdan silah sesleri gelirken ve ben içeride yaralılara yardım ederken, üst güverteden büyükçe bir şeyler atıldığını, geminin bordosuna çarpıp tak tak diye suya düştüğünü duydum atılan şeylerin. İki ya da üç kez oldu bu. Yaralıları denize attıklarını düşündüm.</p>
<p><b>» Güvertede bekleşirken ne kadar yaralı var, kimler öldü, bunları biliyor muydunuz?</b></p>
<p>Hayır, herkes birbirine bunu soruyordu. Onu gördün mü, şu iyi mi, falanca nasıl?</p>
<p><b>» Gönüllüler panik yaşıyor muydu?</b></p>
<p>Şaşırtıcı bir metanet vardı. Herkes soğukkanlıydı. Başka çaremiz yoktu. Herkes en yakınlarını soruyordu. Ben gazeteci arkadaşlarımı sordum. Kemal’i gördün mü, Samet’i gördün mü? Çok kopmuştuk. Sırayla herkes yukarı geliyordu elleri bağlı halde.</p>
<p><b>» Herkesi üst güvertede mi topladılar?</b></p>
<p>Herkesi... Ama bizi çıkarmadan önce orayı yıkadılar.</p>
<p><b>» Niye yıkadılar sence?</b></p>
<p>Bütün güverte ıslaktı. Yeni yıkanmıştı. Bayraklar atılmış, kalan eşyalarımız atılmış. Biz güvertedeyken de bir üst katı yıkadılar.</p>
<p><b>» Yerdeki kanı mı yıkıyorlardı?</b></p>
<p>Ben öyle tahmin ettim. Çünkü o kadar ateşten, yaralamadan sonra yerde hiç kan yoktu. Bu imkânsızdı. Sonra bekleşirken güverteye her gelen kişiye biraz daha sevindik. “Ah, o da iyi. O da iyi” diye...</p>
<p><b>» Beklerken ne yaptın?</b></p>
<p>Kelepçeleri çok sıkı bağlamışlardı. İnsanların canı yanıyordu. Ben İngilizce bildiğim için askerlerle konuşmaya başladım. Kelepçesi sıkanların durumunu söyledim. Gevşetmelerini istedim. Bazılarının elleri morarmıştı. Gevşettiler de çoğunu. Arkadan bağladıklarını öne aldılar. Yaşlı bir bey vardı. Kalp ilacını alması gerekiyormuş. Onu söyledim. Cebinden alıp içmesine izin verdiler. Öyle üç kişinin ilaç almasını sağladım.</p>
<p><b>» Askerler arasında kadınlar da var mıydı?</b></p>
<p>Evet, seslerinden ve ellerinden anlıyordum kadın olduklarını. Yüzleri maskeli olduğu için başka türlü anlaşılmıyordu.</p>
<p><b>» Askerlerin hepsi aynı ekipten miydi, üniformaları nasıldı?</b></p>
<p>Yeşilin iki tonunda üniforması olanlar vardı. Bir de laciverdimsi siyahımsı  üniforma giyenler. Bu gruptakiler çok daha sertlerdi. Yeşilliler ise daha makuldüler. Kelepçeyi gevşetenler onlardı.</p>
<p><b>» Ne tür silahları vardı?</b></p>
<p>Silahtan hiç anlamam ki...</p>
<p><b>» Makineli tüfek, tabanca, dipçik?</b></p>
<p>Makineli tüfek vardı, tabanca, bıçak... ful aksesuar. Altında oksijen tüpüne benzer bir şey olan silahları da vardı.</p>
<p><b>» Sana herhangi bir şey yaptılar mı, fiziksel olarak?</b></p>
<p>Bana yapmadılar. Hatta şöyle oldu. İlk tutuklananlardandım. Kelepçemi belindeki kerpetenle çözen asker, o kadar sıkıydı ki, etimi sıkıştırıp canımı yaktı. Bu morluk da oradan kaldı. “Ah” diye bağırdım... “Neden bağırıyorsun” dedi.</p>
<p><b>» Ellerin serbest halde güvertede otururken askerlerle başka ne konuştun?</b></p>
<p>Tuvalete gitmem gerekiyordu. Saatlerdir, beklemiştim. Ayağa kalkıp askere, “Tuvalete gitmem lazım” dedim hiç izin istemeden. “Gidemezsin” dedi. “Neden” dedim. “Oraları öyle görmek istemezsin” dedi. “İçerileri temizliyoruz, içeride ceset var, temizleyelim ondan sonra” dedi. Dedim ki, “Zaten içerideydim, her şeyi gördüm.” “Otur yerine” dedi. “Shut up and sit down.” Gittim oturdum. Yarım saat sonra gelip omzuma dokundu, birlikte tuvalete gittik, çıkıncaya kadar kapıda bekledi. Tuvalete giderken bir toplama kampı havasında bilgisayarların, özel eşyaların üst üste yığıldığını gördüm. İçeride ağzı kapalı köpekleri gezdiriyorlardı. Tuvaletten dönünce, tepemizde dönüp duran helikopterin rüzgârından yere düşüp erkeklerin üzerine kapaklandım. Kadın olduğum için avantajlıydım. Askerlerle daha rahat konuşuyordum. Erkeklere çok daha sert davranıyorlardı.</p>
<p><b>» Bu bekleyiş ne kadar sürdü?</b></p>
<p> Sabah yedi buçuktan, öğleden sonra biri yirmi geçeye kadar sürdü. Saate bakıyordum hep. Güneşin altda oturuyorduk. Helikopter sürekli ıslatıyordu bizi, insanlar ıslanıyor, kuruyor, üşüyor, yanıyordu. Bazılarının  üstü çıplak, yaraları sargılıydı. İzin isteyip onların bir şeyler giymesini sağladık.</p>
<p><b>» Aç susuz mu beklediniz?</b></p>
<p>Çok açtık. Bir kez suya izin verdiler. Bir damacana getirildi. Birimiz onu dolaştırdı, eğilip ağza akıtarak içtik. Sonra gruptakilerden biri oturduğu yerde ezan okudu. Namaz kılınmadı. Sembolik bir ezan... Onun üzerine anons yaptılar. Dediler ki, alt kata inip namazınızı kılabilirsiniz. Gidip dinlenebilirsiniz. Türkçe konuşan bir asker vardı, kadın erkek hepimizin inmesini söyledi. Aşağıya indik ve Aşdod Limanı’na varıncaya dek orada oturduk.</p>
<p><b>» Aşdod Limanı’na gittiğinizi biliyor muydunuz?</b></p>
<p>Hayır. Sonradan öğrendik. Kağan bebek annesiyle geldi. Kağan’ı birlikte salladık. Klimalar çalışmıyordu. İçerisi çok havasız ve sıcaktı. Birçok kişi baygınlık geçirdi. Akşam 19:30 gibi limana vardık. Orada da bekledik. Uzadıkça uzadı. Ne olacağımızı bilmiyorduk. Aşdod’a varınca, birileri gemiye bindi. Yüzleri açıktı, silahsız kimselerdi. “Aşdod Limanı’na getirildiniz, burada hakkınızda işlem yapılacak” dediler. İnsanlar eşyalarını almak istediler. İzin verilmedi. Ben “Basının durumu ne olacak” deyince, “Burada basın toplantısı yapmıyorum” diye cevap verdi birisi.</p>
<p><b>» Sonra ne oldu?</b></p>
<p>Beklemeye devam ettik ama tabii bir gevşeme oldu. İsrailli askerler de sersemlemişti, onların da uykusu gelmişti.</p>
<p><b>» Genel olarak askerlerin tavırları nasıldı?</b></p>
<p>Bazısı  iyi huylu, bazısı sert. İyi huyluları seçip onlarla konuşmaya çalıştık. Siyah üniformalılar çok sertti. Dışarıda sigara içenler olunca, yeşilliler bir şey dememişti, siyahlar ise insanların eline vurarak attırıyorlardı sigarayı.</p>
<p><b>» Aşdod Limanı’na çekilince size ne yapacaklarını düşündün?</b></p>
<p>Herhalde ilk uçakla, bizi gönderirler diye düşünüyordum.</p>
<p><b>» Cezaevine götürüleceğin hiç aklına gelmedi mi?</b></p>
<p>Hayır. Bizi tutamazlar sanıyorduk. Çünkü bir şey yapmamıştık. İsrailli askerler birilerini öldürmüştü. Diplomatik bir kriz çıkar, bizi hemen salıverirler sanıyorduk. Dünyanın olup biteni ne kadar bildiğini bilmiyorduk tabii. Karartma yapıldığının farkında değildik henüz. Biz öyle bekleşirken, hayranlıkla Kağan bebeği izliyordum. Hiç ağlamadı, huysuzlanmadı, ne kadar sakin bir bebekti anlatamam...</p>
<p><b>YARIN: Cezaevi ve dönüş</b></p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-sabah-ezanindan-sonra-namaz-sirasinda-geldiler.htm), [web.archive.org (arşiv bağlantısı)](http://web.archive.org/web/20100606210445/http://www.taraf.com.tr:80/yasemin-congar/makale-sabah-ezanindan-sonra-namaz-sirasinda-geldiler.htm)
# Üzerimize tükürdüler

*Yasemin Çongar 05.06.2010*

<div class="yazi">
<p>***  <br/></p>
<p>Uluslararası sularda, İsrail ordusunun müdahalesine uğrayan ve yolcularından dokuzu bu esnada İsrail askerlerince öldürülen <b><i>Mavi Marmara</i></b> yardım gemisinde yaşananlar konusunda gazeteci Ayşe Sarıoğlu ile yaptığımız söyleşiye dün kaldığımız yerden devam ediyoruz: <br/></p>
<p><b>» Aşdod Limanı’na vardığınızda gemiden nasıl indirdiler sizi?</b></p>
<p>Gemiden ilk inenlerden biri bendim. En önde oturuyordum çünkü. Askerler bir koridor oluşturmuşlardı. Aralarından geçtik. Her aşamada fotoğrafımızı çektiler. Birçok açıdan resim çekildi. İnince, iki genç kız iki yanımdan tuttu. İkisi de askerdi, çünkü sordum; “18 yaşındayım askerliğimi yapıyorum” dedi. O kızlar her yerimi aradılar. Ağzıma baktılar, ağzımda sakız vardı. İç çamaşırlarımın içine dışına, elle, metal detektörlerle her yerime baktılar. Sonra bana “Tişörtünü çıkar” dedi. Tabii, oraya İsrail basını da gelmişti. Fotoğrafımı çekiyorlardı. İçimde bir atlet vardı. Mecburen tişörtü de çıkardım. Sonra pantolonumu indirtmek üzere kabine götürdüler.</p>
<p><b>» Sonra ne oldu?</b></p>
<p>Pantolonumu indirdim. Detektörle aradı bedenimi. Çoraplarımı çıkardım. Ayak parmaklarımın arasına baktılar. Tabanlarıma baktılar. Ondan sonra ifademizi almaya geçtiler.</p>
<p><b>» Bütün bunlar Aşdod Limanı’nda mı oluyor?</b></p>
<p>Hangar gibi bir yer kurmuşlardı oraya. Sahra çadırları vardı. Tesis gibi bir yer kurmuşlardı bizim için.</p>
<p><b>» Sorgu nasıl geçti? Ne sordular?</b></p>
<p>Sorgumda çok iyi Türkçe bilen, sizin, benim gibi konuşan birisi vardı. İbranicesi o kadar iyi değildi, tutuk konuştuğu anlaşılıyordu. Hatta ben ona “Herhalde İstanbul Yahudisisin” dedim. Cevap vermedi. Ama eminim öyleydi. O, tercümanlık yaptı. Sorgumu sivil giyimli bir kadın ile polis üniformalı bir erkek yürüttü. Kadın iyiydi, erkek çok kabaydı. Son derece alaycı, terbiyesizdi. Dilini çıkartıyordu. Bana “idiot” dedi. “Nasılsınız” diye sordular. “Bütün gün hiçbir şey yemedim. Sinirlerim çok bozuk” dedim. Adam güldü, “Vah, yemek yiyememiş” diye dalga geçti benimle.</p>
<p><b>» Sinirin büsbütün bozulmuş olmalı... Baskın sırasında ve cezaevine götürülürken hiç ağladın mı?</b></p>
<p>Sadece Cevdet Bey’in (gazeteci Cevdet Kılıçlar) alnından vurulduğunu görünce ağladım.</p>
<p><b>» Cevdet Bey’in öldürüldüğünü tam ne zaman gördün?</b></p>
<p>Gemide, askerler beni almadan önce görmüştüm.</p>
<p><b>» Sorguda ne sordular?</b></p>
<p>“Askerî olarak kapalı bir bölgeye izinsiz olarak giriş yaptığınızı biliyor musunuz” diye sordular. “Hayır, yapmadım, uluslararası sulardaydım” dedim. “10 mildeydiniz yakalandığınızda” dedi. “Hayır, değildim” dedim. Yetmiş-seksen mil civarında bir yerde olduğumuzu biliyordum. Ondan sonra “Gazze’nin girişe kapalı olduğunu bilmiyor muydunuz” dedi. “Evet, biliyorum” deyince, “O zaman niye geldiniz” diye sordu. Dedim ki, “Gelmeyi ben seçmedim. Gazeteciyim, işim gereği geldim.” O zaman da “İsrail’e niye izinsiz geldiniz” dedi. “İsrail’e ben gelmedim, İsrail’e kaçırıldım. Zorla getirildim. Bana sorsanız gelmezdim.” Benim onlarla ideoloji tartışmaya niyetim olmadığını, bir düşüncem olmadığını, sadece işimi yaptığımı anlattım. “Gazeteci olmanız fark etmez, bir kuralı çiğnediniz” dedi.</p>
<p><b>» Bir şey imzalattılar mı sana?</b></p>
<p>Tutanak tutuldu. Bir şeyler yazıldı. İmzalamam istendi.</p>
<p><b>» Türkçe mi?</b></p>
<p>Hayır, İbranice. İmzalamadım. Hiçbir şey anlamıyorum. “Anlamadığım bir metnin altına imza atamam” dedim. Onun üzerine bana bir İngilizce, bir Türkçe iki kâğıt gösterdiler. “İşte burada bu yazıyor” dediler. “Peki, bunun bu olduğunu nereden bileceğim?” “Bizim tercümanımız var” dedi. Ben de “Hayır, o zaman kendi büyükelçiliğimden tercüman istiyorum” dedim, “size güvenmiyorum.” Onlar da, imzalasam da imzalamasam da bir şeyin değişmeyeceğini, her durumda sınırdışı edileceğimi söylediler.</p>
<p><b>» Türkçesinde ne yazıyordu metnin?</b></p>
<p>“Kuralları ihlal ederek geldiniz. Bilmem kaçıncı yasa maddesine göre sınırdışı edileceksiniz.”</p>
<p><b>» Sen imzalamayınca ne oldu?</b></p>
<p>“Fark etmez” deyip doktor muayenesine götürdüler. Tansiyonuma baktı, “iyisin” dedi. Sorular sordu, alerjilerimi söyledim. Sonra biyometrik fotoğraflarım çekildi. Parmak izlerim alındı. Her yerde defalarca, daha önce İsrail’e gelip gelmediğim soruldu. “Hayır” dedikçe askerler, “arkadaşım seni görmüş ama” diye dalga geçiyorlardı. Bana dil çıkarıyorlardı, ayaklarıma tükürüyorlardı. İnanamadım. O kadar insanlık dışı, o kadar çocukça, o kadar saçma geldi ki. Dil çıkartmak, tükürmek, tuhaf sesler çıkartmak, sataşmak. Ve sürekli her yere kolunuzdan tutularak götürülmek. Nereye kaçacaktım ki?</p>
<p><b>» Cezaevine gönderileceğini ne zaman söylediler sana?</b></p>
<p>Sorgumdan sonra. “Birkaç gün hapiste kalınca bu kâğıdı imzalarsın” dediler. “Herhalde abartıyorlar” diye düşündüm. İnanamadım. Tipik polis jargonu diye geçiştirdim kafamda. Ardından tekrar bir aramadan geçtim. Aramaların bittiğini düşünüyordum. Hatta cebimde fotoğraflarımın olduğu USB ile resim kartım vardı. “Allah” diyordum, “kurtardım bunları.” Nasıl oldu da yakalayamadılar... Son bir arama daha varmış meğer. Çok daha detaylı... Pantolonumu indirip bütün ceplerime baktılar. Saçlarımın aralarına, diş etlerime, dilimin altına baktılar. Onları orada yakalattım. Hatta o genç kızlar, üstlerinden azar işitti, ilk aramada bulamadıkları için. Ben de onların bu haline üzüldüm. Sonra cezaevi araçlarına bindirildik. Dışarıdan lüks bir otobüs gibi görünüyor. İçersi bambaşka. Altışar kişi karşılıklı oturuyorsun. Tamamen kafesli, demir parmaklıklı bir araba...</p>
<p><b>» Otobüste gemiden tanıdıkların mı vardı?</b></p>
<p>Evet. Toplam kaç otobüstük bilmiyorum. Ama helikopterler eşlik ediyordu bize. Belki iki saat gittik böyle. Zaten artık baygınlık geçiriyorduk uykusuzluktan.</p>
<p><b>» Nereye gittiğinizi biliyor muydunuz?</b></p>
<p>Berşeva’ya gidiyormuşuz. Ama bunu varıncaya dek bilmiyorduk.</p>
<p><b>» Berşeva’daki cezaevi nasıl bir yerdi?</b></p>
<p>Çok geniş bir hapishaneydi. Kadın erkek gardiyanlar vardı. Kadınlar üstümü aradı tekrar. Sosyal güvenlik uzmanı vardı, o bana sorular sordu: “Uyuşturucu bağımlılığın var mı? Herhangi bir ilaç kullanıyor musun?” Sonra da, “El-Kaide ya da Hamas gibi terörist bir örgüte üye misin” dedi. “Şaka yapıyorsunuz herhalde” dedim. “Hayır” şıkkını işaretledi. “Ailende Filistinli var mı? İsrail’e daha önce geldin mi? Filistin’e gittin mi? Filistinli yakın arkadaşın var mı?”</p>
<p><b>» Var mı?</b></p>
<p>Yok. Hepsine “yok” dedim. Sonra “Kendini intihara meyilli hissediyor musun şu anda” dedi. “Bu nasıl bir soru” dedim ben de. “Ailenizin durumu nasıl?” “Şimdiden itibaren perişanlar herhalde...” deyince ben, “yok yok siz ayrılırken nasıldı” dedi. “Şu âna kadar iyilerdi” dedim.</p>
<p><b>» O anda annen, baban, kocan senin durumun hakkında ne biliyorlardı?</b></p>
<p>Hiçbir şey bilmiyorlardı muhtemelen. Ama o anda, ben onlar için çok endişelenmiyordum; çünkü en azından, “yaralı ya da ölü kadın olmadığı duyulmuştur” sanıyordum. Dünya biliyordur ama ben bilgilendiremiyorum sanıyordum. Meğerse hiçbir şey duymamışlar.</p>
<p><b>» Cezaevinde nasıl bir odada kaldın?</b></p>
<p>Kadınlar bölümünde dört kişilik bir hücrede. Parmaklıklı küçük bir penceresi olan demir kapısı vardı. Dört ranzada uyuduk.</p>
<p><b>» Uyuyabildin mi?</b></p>
<p>Hem de nasıl. Zaten gece 3:30’da yattık. Sabah 7:30’da tekrar uyandırıldık. Gardiyan yüzüme ışık tutuyordu. Önce, nerede olduğumu anlayamadım. Kalktım, tekrar yatağa düştüm. Gardiyan, “Kendini nerede sanıyorsun, burası cezaevi, uyanacaksın” dedi. Hemen kalktık. Herkesin kapısı açıldı. Ortak alana indik. Gemideki herkes birbirini orada gördü, konuştu: “Sen burada mısın? O iyi mi? Bundan haber var mı?”</p>
<p><b>» O aşamada “kaç ölü, kaç yaralı var” biliyor musunuz?</b></p>
<p>Hayır, hâlâ bilmiyoruz ama oradan buradan bir haber geliyor. 19 ölüymüş, 16 ölüymüş diye... Cezaevindeki kadınların hepsi, gemiden başkalarının halini soruyordu birbirine. Aramızda hapishane tecrübesi olan kimse yoktu. “Demek böyle bir yermiş” diye konuşuyorduk. Bundan sonra ne olacak? Hepimiz onu soruyorduk.</p>
<p><b>» Size hiçbir açıklama yapılmadı mı?</b></p>
<p>Hiçbir açıklama yapılmadı. Avukat hakkımız olduğunu, telefon hakkımız olduğunu biliyorduk. Bunu talep edince, “şimdi olmaz” diyorlardı. Ne zaman peki? Cevap: Gerektiği zaman... Sonra bazı ülkelerin elçilik görevlileri gelmeye başladı, Türkler ilk başta gelemedi. Yabancı diplomatlar aramıza karışıp gemideki vatandaşlarıyla konuşmaya başladılar.</p>
<p><b>» Türk Büyükelçiliği yetkilileri ne zaman geldi?</b></p>
<p>İkinci kâtip hanım diğerlerinden çok daha geç geldi. Ertesi gün öğleden sonra... Bize çok fazla bilgi veremedi. “Durum tahmin ettiğinizden daha karışık, anlamaya, çözmeye, size yardımcı olmaya çalışıyoruz” dedi. Büyükelçi’nin Ankara’ya çağrıldığından söz etti. Birleşmiş Milletler toplantısından bahsetti. Diplomat hanım da şaşkındı. Çünkü o kadar çok ceset, çözülmesi gereken sorun, işletilmesi gereken prosedür vardı ki... Elinden geldiği kadar yardımcı olmaya çalıştı ama belirsizlik sürüyordu, o da bilmiyordu ne olacağını. Bize söylediği şuydu; “En kötü ihtimalle 72 saat sonra bırakması lazım sizleri. 72 saatten fazla mahkemeye çıkarmadan tutamaz.”</p>
<p><b>» Aileni aramana izin verildi mi?</b></p>
<p>Bir dakikayı  aşmamak ve İngilizce olmak koşuluyla tek bir telefon etmeme izin verildi. Yanımda gardiyanın olması ve dinlemesi gerekiyordu. Eşimi aradım.</p>
<p><b>» Ne dedin?</b></p>
<p>“Ben iyiyim, hiçbir şeyim yok, kadınlardan hiçbiri yaralanmadı. Merak etme, en kısa zamanda döneceğiz.” Zaten o sırada telefon kesildi.</p>
<p><b>» O sırada Ankara’nın yaptığı diplomatik girişimlerin farkında mıydın?</b></p>
<p>Onları  başka büyükelçiliklerin yetkililerinden duyduk. Tabii, çok dezenformasyon oldu. O ortamda hapishane efsaneleri oluştu. Son âna kadar ne zaman çıkacağımızı bilmiyorduk. O gece yine hücremizde yattık. Sabahleyin 6:00’da uyandırıldık. Pasaportlarımızı dağıttılar. Otobüslere bindirildik ve Ben Gurion Havaalanı’na götürüldük. Döneceğimizi anladık.</p>
<p><b>» Bu dönüşün hangi girişimler sayesinde mümkün olduğu konusunda bir fikrin var mıydı o sırada?</b></p>
<p>Hiçbir şey bilmiyorduk. Zaten herkes kendini bırakmıştı, ölüler üzerinde duruyorduk. Kayıp var mı yok mu onu konuşuyorduk. Uçakta bile her binene şaşırıyor, seviniyor, kucaklaşıyorduk.</p>
<p><b>» Uçakta ne kadar beklediniz?</b></p>
<p>On beş, on altı saat.</p>
<p><b>» Neden beklediğinizi biliyor muydunuz?</b></p>
<p>İsrail’in elinde tuttuğu kişiler vardı. Grup kararı almıştık, herkes bırakılıncaya dek hareket etmeyecektik. Hükümet bunun pazarlığını yürütüyordu, sonuçlanmasını bekliyorduk.</p>
<p><b>» Tutulanlar Bülent Yıldırım ve diğer İHH yöneticileri miydi?</b></p>
<p>Onlar da vardı; yabancılar da vardı. “Hep beraber geldiğimiz ekiple dönünceye kadar buradayız” kararı almıştık. Ve THY uçağında olduğumuz için rahattık, Türk toprağında hissediyorduk kendimizi. Hostesler çok ilgilendiler, getirip parfümlerini bile verdiler, banyo yapamadığımız için. Bu arada uçağa her binene alkış kıyamet kopuyordu. Peyderpey herkes geldi.</p>
<p><b>» Peki, sence niye bıraktılar sizi?</b></p>
<p>Aramızda konuştuğumuz şuydu. “Bunlara kalsa bizi daha çok tutarlardı. Ama Türkiye bastırınca bırakmak zorunda kaldılar.” Bir de tabii, cezaevindeyken Obama’nın Netanyahu’yla görüşmediğini duymuştuk. O da etkili oldu sanırım. Bütün dünyanın çok ciddiye aldığını, kınamaların, büyük eylemlerin olduğunu da işittik. Serbest kalmamızı bunlara yorduk.</p>
<p><b>» İstanbul’a gece 2:30’da indikten sonra ne oldu?</b></p>
<p>Adlî Tıp’a götürüldük, bize bir yemek verildi ve muayene olduk.</p>
<p><b>» Bazı yolcuların İsrail makamlarınca zehirlenmiş olabilecekleri kuşkusu varmış, bu mu araştırıldı?</b></p>
<p>Sanırım. Adlî Tıp’ta idrar ve kan tahlili, fiziksel ve psikolojik muayene yapıldı.</p>
<p><b>» Bütün bunları yaşadıktan sonra, yine böyle bir gemi Gazze ablukasını kırmak için yola çıksa, o gemiye biner miydin?</b></p>
<p>Kesinlikle binerdim. Döndükten sonra gazeteleri görünce nasıl mutlu oldum anlatamam. Sadece Mısır’ın Refah Kapısı’nı açmış olması bile, bunun sembolik olduğunu ve ne anlama geldiğini gayet iyi biliyorum ama, sırf bu bile, bu geziye değerdi diye düşündürüyor bana. Dünyanın dikkatini bu soruna çekmek için değerdi.</p>
<p><b>» İsrail devletinden, size yapılanlar konusunda bir talebin var mı?</b></p>
<p>Can kayıplarının yanında maddi kayıpların lafını etmeye değmez ama o da bir insan hakkı ihlalidir sonuçta. Benim hiçbir eşyam geri gelmedi. Kişisel olarak maddi ve manevi tazminat istiyorum. Ölenler içinse ayrı bir hukuki süreç işletilecektir mutlaka, işletilmeli.</p>
<p><b>» İsrail yetkililerinin yargılanması gerekiyor mu sence?</b></p>
<p>Bu operasyonda emeği olan herkesin yargılanması gerekiyor. Toplu kıyım yapıldı  çünkü. Bu bir katliamdı. İfade edecek başka kelime arıyorum, bulamıyorum. Gemiye bu kararla inmişlerdi, çok açık. Bir arbede sonucu buna karar vermediler. Biz açık sularda gayet rahat motorları kapatıp durabilirdik. Bekleyebilirdik. Ama onlar açık sularda saldırmayı seçtiler.</p>
<p><b>» Ankara’daki hükümet gereken her şeyi yaptı mı sana göre?</b></p>
<p>Mümkün olduğunca hızlı çıktığımızı düşünüyorum. Sonucu itibariyle, hükümetin etkili olduğu kanaatindeyim.</p>
<p><b>» Sen gazetecisin. Bugün Netanyahu’yla mülakat yapma fırsatı elde etsen, İsrail Başbakanı’na ne sorarsın?</b></p>
<p>“Bu kadar mı korkuyorsunuz” derdim. “İnsani yardımdan, ablukanın bir kere olsun delinmesinden bu kadar mı korkuyorsunuz?” Bu öfkeyle daha diplomatik bir şey soramazdım. Çünkü sonuçta, onun da gemide sadece yardım gönüllüleri olduğunu, kadın sayısının, yaş ortalamasının çok yüksek olduğunu bildiğini gayet iyi biliyorum. Gemidekiler yüklerinden çok emindi. Bu yükle böyle bir sonuçla karşılaşmayacaklarından emin olmanın cesaretiyle oradaydılar.</p>
<p><b>» Ankara’ya ve dünyaya söylemek istediğin bir şey var mı? Ne yapılmalı?</b></p>
<p>Şunu söylemek isterim: İsrail, uluslararası sularda, içinde otuz küsur devletin vatandaşının olduğu bir gemiye çıkartma yapıp insanları rastgele öldürebiliyorsa eğer, hiç kimse ülkesinde huzurlu oturmasın bence bundan sonra. Çok ciddi bir cezalandırma gerekiyor. İsrail’in kendisine gelmesi açısından şart bu...</p>
<p><b>BİTTİ</b></p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-uzerimize-tukurduler.htm), [web.archive.org (arşiv bağlantısı)](http://web.archive.org/web/20100608124720/http://www.taraf.com.tr:80/yasemin-congar/makale-uzerimize-tukurduler.htm)
# Haberlerden kaçmadan yaşamak için 

*Yasemin Çongar 06.06.2010*

<div class="yazi">* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.   <br/><br/>***   <br/><br/>Hiçbir yerde kendi anadilinde olduğu kadar özgür değildir insan. Ve hiçbir hapishane, anadilimiz gibi tutsak etmez bizi. İçinde rüya gördüğümüz, kelimeleriyle seviştiğimiz, sessizliğinde düşündüğümüz o ilk lisan, bir nimet olduğu kadar, bir lanettir de. Anadilimizde sadece konuşup yazmayız çünkü; anadilimizde var oluruz. <b>Ve anadilimizin sınırları dışında rahatça konuşup yazabilsek bile, içine doğmadığımız bir dilde tam anlamıyla var olmamız zordur; isteyerek müphem, soyunarak da mahrem, vodvilin tam ortasında kendimiz olmamız zordur; bebekken kulağımıza fısıldanmamış bir dilde, kendi anadilimizde sık sık yaptığımızı yapmamız, aslında çok şey söyleyerek susmamız zordur.</b> <br/><br/>Edebiyatın “tercüme edilemez” olduğuna inananlardan değilim ben. Bir yazarın, içine doğmadığı bir dildeki cümleleriyle, o cümlelerin ceninleri, yani henüz sese tam dönüşmemiş ilk halleri arasındaki aşılması zor mesafeyi bilhassa seviyorum. Bu mesafeyi hakikaten tüketebildiği hissini veren tercümeler ise hayrete düşürüyor beni; çevirmenlerinin dilini, yazarlarınınkinden daha çok sevdiğim kitapların adını kendime saklıyorum. <br/><br/>Yine de, tercüme edilen ya da sonradan öğrendiği bir dilde yazan bir edebiyatçının eseri, dünyaya geldiği o dehşet anlarındaki sayısız kasılıp gevşeme sırasında uzuvları örselenmiş, cildi, doğum lekelerine ebediyen mahkûm kalmış sahici bir vücuttan ziyade, emniyetli bir zırh misali sımsıkı kuşanılmış sağlam ama yapay bir deriyi çağrıştırıyor bazen; pürüzsüzlüğü ölçüsünde sahte geliyor birçok çeviri. Ve ne zaman merak ettiğim bir kitabın, okuyabileceğim bir dile çevrilmesini bekliyor olsam ya da çok sevdiğim bir Türkçe kitabın dünya dillerine çevrilmemesine hayıflansam, anadilinde alabildiğine özgür olan bir yazarın eşzamanlı tutsaklığını düşünüyorum. <br/><br/>Aklım nicedir Haruki Murakami’nin Japonya’da satış rekoru kıran iki ciltlik <b><i>1Q84</i></b>’ünde ama bu romanı okuyabilmem için 2011’de piyasaya çıkacak olan ilk tercümelerini beklemem gerekiyor örneğin; ve <b><i>Kılıç Yarası Gibi</i></b>’nin İngilizcesi için gün sayıyorum; ve İsrailli yazar David Grossman ne zaman yeni bir roman yazsa, çeyrek asır önce, Minneapolis’te liseye giderken, kızıl sakalı göbeğine değen İbranice hocamın dersinden kaçtığıma bir kez daha pişman oluyorum.   <b><br/><br/><br/>Savaşın dilini konuşmayınca</b> <br/><br/>David Grossman, 1991’de yayımlanan romanı <b><i>Sefer ha-dikduk ha-penimi</i></b>’de (The Book of Intimate Grammar / Sırdaş Gramer Kitabı) büyüklerin kanlı dünyasını, Aron Kleinfeld adlı on iki yaşındaki bir çocuğun gözünden anlatır. Sesleri çok sever Aron; kelimeleri kafasının içinde evirip çevirerek, başkalarının cümlelerini taklit ederek, gündüz düşleri kurmayı sever. Yıl 1967’dir.Tarihe “Altı Gün Savaşı” adıyla geçecek olan uçurumun kıyısındadır Ortadoğu. Aron, çevresinde konuşulanları dinledikçe, büyüklerin seslerine büsbütün yabancılaşmaktadır. Arapları ezip geçmekten söz etmektedir insanlar; giderek daha az kelimeyle, giderek basitleşen, yavanlaşan, çirkinleşen bir dille anmaktadırlar ölümü. <b><br/><br/>Aron, Yahudi ailelerin evlerini Arapların toprağından bile hızlı işgal eden savaştan kaçmak için kendisine gizli bir dünya, özel bir dil, sırdaş bir gramer kurar. Büyüklerin hastalanmış kelimelerini bölüp parçalayarak tedavi etmeyi denediği bir tür hastaneye kapatır kendini.</b> Savaşa, dil üzerinden küçük cerrahi müdahalelerle savaş açtığı bu hayal ortamı, İsrailli gençlerin muteber hallerinden koparır Aron’u; “tuhaf çocuk” yapar onu, yalnız yapar, münzevi yapar, “deli mi ne” yapar. <br/><br/>Aron’un en yakın arkadaşı Gideon, savaş pilotu olmaya kararlı bir izcidir oysa. “İsrail” denen mucizeyi yaşatmanın kendi hayatlarından daha önemli olduğunu çoktan kavramıştır yaşıtı olan erkekler. Ve kızlar bu özverili, bu cesur, bu “doğuştan asker” erkekleri daha çok severler. Aron’ın büyük aşkı Yael de keza, sonunda gidip Gideon’u seçer. <b>Savaşın dilini konuşamayan, sırdaş gramerini başkasıyla paylaşamayan Aron yalnız kalmıştır; roman biterken,hurdalığa bırakılmış eski bir buzdolabının içine girip kapıyı üstüne kapatır.</b>   <b><br/><br/><br/>Hem kadın hem de köpek...</b> <br/><br/>Benim İngilizce tercümesinden okuduğum <b><i>Sefer ha-dikduk ha-penimi </i></b>Türkçede henüz yayımlanmadı. Oysa sadece İsrail’i anlamaya değil, daha genel olarak (ya da belki çok daha özel olarak) “ulus-devlet” denen şeyin zihinlerimize akıttığı zehri temizleyebilmeye de yardımcı bir kitap bu. Grossman’ın <b>yazı</b>sındaki derin hüzün, savaş dilinin alternatifini yaratmanın, sırdaş bir gramer kurup yaygınlaştırmanın zorluğu ölçüsünde zorunluluğunu da hatırlatarak, başlıbaşına bir panzehir reçetesi sunuyor zira. <br/><br/>David Grossman’ı okurken, onun dille ilişkisinin, bir tür kurtuluş mücadelesi olduğunu da kavrarsınız. Türkçesi 2007’de Varlık Yayınları’ndan çıkan <b><i>Korku ile Nefret Arasında</i></b> (Ha-Zeman ha-tsahov), 1954 doğumlu Grossman’ın 1988’de, yani ilk İntifada’dan, Oslo Süreci’nden, Rabin suikastından çok önce yazdığı bir röportaj dizisidir. İsrail işgali altında yaşayan Araplarla Yahudilerin ilişkisini, sıradan insanlarla konuşarak anlatır Grossman. Tıpkı kahramanı Aron Kleinfeld gibi, Grossman da Bar Mitzvah’sını (Yahudi erkek çocukların 13 yaş töreni) “Altı Gün Savaşı” sırasında kutlayan kuşaktandır ve <b><i>Korku ile Nefret Arasında</i></b>’nın son bölümünde, gençken savaş ruhuna teslim oluşunu şöyle anlatır: <b><br/><br/>“O 1967 yılında gelişen hormonlarımızın coşkun enerjisi tüm ülkeyi saran bir sarhoşlukla birleşiyordu; fetih, düşman topraklarına güvenli giriş, onun koşulsuz teslimi, sınır tabularını yıkmak, şimdiye kadar yasak olan kentlerin daracık sokaklarında dolaşmak, o kokular, fatihle fethedilen arasındaki her ilk karşılaşmada var olan o erotik kıpırtı –içimizdeki bastırılmış isteklerin tümünün nasıl da şehvetli bir patlamasıydı! Ve büyük çapta! Tüm ülke çapında!”</b> <br/><br/>Bu sarhoşluk, bu şehvetli patlama, bu ulusal cinnet hali, İsrail’in Filistin’i işgalinin ruhunu oluşturdu. Aradan geçen kırk küsur yıl ise, işgalin dilini büsbütün egemen kıldı; Grossman’ın deyişiyle, savaş bir “hayat dokusu” haline geldi o topraklarda. <b><br/><br/>“Oturduğum apartmanın merdivenlerini temizleyen bir Arap kadını var,”</b> diye anlatıyor Grossman, <b>“adı Amuna ve Ramallah’ta oturuyor. Zaman zaman kendisiyle konuşurum. Onu hep kovası üzerine eğilmiş gören komşulardan birinin üç yaşındaki oğlu bizim konuştuğumuzu görünce çok şaşırdı –bunu yüzünden okuyabiliyordum. Kadının adını sordu, söyledim. Daha sonra bize, aramızda Arapça ne konuştuğumuzu sordu, onu da anlattım. Çocuk bir an düşündü ve, ‘Amuna hem köpek hem insan değil mi’ diye sordu. Niye böyle düşündüğünü sordum. ‘Hep dört ayağı üzerinde olduğu için köpek’ dedi, ‘ama konuşmasını bildiği için de insan.’ Hikâyenin sonu. Şimdi ne olacak peki?” </b>  <b><br/><br/><br/>Bir kitabı beklerken...</b> <br/><br/>Şimdi ne olacak peki? İsrail askerleri Gazze ablukasına direnen gönüllülerin gemisini basıp içlerinden dokuzunu rastgele öldüreli beri, bu soruyu soruyorum. David Grossman, 1 haziran tarihli <b><i>Guardian</i></b> gazetesinde yayımlanan ve <b><i>Mavi Marmara</i></b>’daki katliamı hiçbir şeyin mazur gösteremeyeceğini savunan makalesini, <b>“Utancımızla yaşamamız artık daha da zor olacak”</b> diye bitiriyordu. Bu cümleyi okuyunca, “şimdi ne olacak” sorusunu cevaplamama yardımcı olacağı umuduyla, Grossman’ın yeni romanının peşine düştüm. İsrail’de Mart 2008’de piyasaya çıkan romanın adı <b><i>İşa Borahat Mibesora</i></b>, yani “Kadın Haberlerden Kaçıyor.” İngilizcesini aradım ama nafile; <b><i>Until the End of the Land</i></b> (Toprağın Sonuna Kadar) adıyla, “kısmetse, bu yıl sonuna doğru çıkacak” diyorlar... Almanca tercümesi ise, romanın özgün adına çok daha sadık bir başlıkla birkaç ay önce yayımlanmış: Eine Frau flieht vor einer Nachricht (Bir Kadın Bir Haberden Kaçıyor). <b><i><br/><br/>Der Spiegel</i></b> dergisi, Grossman’la kitap üzerine yaptığı söyleşide, romanın başkahramanı olan Ora adlı kadının, İsrail için söylediği şu sözü hatırlatmış yazara; <b>“Bu ülkenin hiçbir şansının olmadığını biliyorum.”</b> Ora, oğlu Ofer Araplara karşı savaşmaya gidince, onun muhtemel ölüm haberini almamak için evinden kaçan ve oğlunun adaşı olan eski sevgilisiyle buluşarak, korkunun çaresini aşkta arayan bir kadın... Grossman da, Ora üzerinden, savaşın ruhuna direnmenin yollarını arıyor yazarken; oğlu ölmeye giden bir kadının “şimdi ne olacak” sorusunu cevaplayamasa bile, yaşamaya devam etmesinin hayalini kuruyor. <b><br/><br/>“Bu kitabın Uri’yi de koruyacağını ummuştum” diyor Grossman. Uri, Ağustos 2006’da İsrail’in Güney Lübnan’daki Hizbullah güçlerine karşı savaşı sırasında, bir tanksavar roketiyle öldürülen Uri Grossman; yazarın ebediyen yirmi yaşında kalacak olan oğlu yani.</b> <br/><br/>10 Ağustos 2006’da David Grossman, İsrailli iki yazar Amos Oz ve A.B. Yehoşua ile birlikte Kudüs’te bir basın toplantısı düzenleyip İsrail hükümetine “ateşkes” çağrısı yapmıştı. 12 ağustosu 13 ağustosa bağlayan gece, sabaha karşıGrossman’ların kapısını çalan İsrail askerleri, Uri’nin ölüm haberini getirdiler. Birkaç ay sonra, Yitzhak Rabin’in öldürülüşünün onbirinci yıldönümü töreninde, Uri’yi de anarak konuştu Grossman; birçok dile çevrilen o konuşmanın şu cümlelerini hiç unutmadım: <b>“Krizdeki bir toplum tek bir hikâyenin içine saklanmayı öğretir kendisine ve hakikate, çok dar bir pencereden bakar. Oysa hiçbir zaman tek bir hikâye yoktur.”</b> Anadilimizdeki tutsaklığımızı tercümelerle aşmayı deniyoruz çoğumuz. Bir çocuğun savaşın gramerini bozma çabası bütün başarısızlığına rağmen yüreklendiriyor bizi... Zira içine itildiğimiz hikâye, sonsuz sayıdaki muhtemel hikâyeden bir tanesi sadece. Bunu bilmek, haberlerden kaçmadan yaşayabileceğimiz bir geleceğe giden yolda ilk adım belki de. <b><br/><br/>ycongar@mac.com</b></div>

Kaynak: [taraf.com.tr](http://www.taraf.com.tr:80/yasemin-congar/makale-haberlerden-kacmadan-yasamak-icin.htm), [web.archive.org (arşiv bağlantısı)](http://web.archive.org/web/20100608142701/http://www.taraf.com.tr:80/yasemin-congar/makale-haberlerden-kacmadan-yasamak-icin.htm)
# Örümcek kadının ardından 

*Yasemin Çongar 08.06.2010*

<div class="yazi">
<p>İnsanın özgürleşmesi, zihinsel bir durumdur daha ziyade.</p>
<p>Aklımızın geometrisi, o İskenderiyeli dâhinin keşfettiği boyutlarla yetinmediğinde artık, özgürleşmeye başladık biz.</p>
<p>Dile kolay, iki bin üç yüz yıl önce, “bunlar asla biraraya gelmez” diye cümle ceddimize belleten Euclid’e rağmen, paralel iki çizginin de pekâlâ buluşup kesişebildiğini keşfettiğimiz gün, yeni bir uzamda emeklemeye başladığımız ilk gündü sanırım.</p>
<p>Alt tarafı  aynı zamanda üst tarafı da olan şeritlerin, içi-dışı bir yüzeylerin evreninde yaşadığımızı kavradığımız içindir ki, belirsizliğin kadrini bilmeye başladık çoğumuz.</p>
<p>Sanat biraz da, net sonuçlara, basit cümlelere, kanıtlanabilir çözümlere o pek meyyal olan zihnimizin, kesinliğinden medet ummak istediği matematiğin bile er geç ihanetine uğraması sayesinde, müzmin kurtarıcımız olageldi bizim.</p>
<p>Muğlak düşüncelerle barışabildiğimiz, tarif edemediğimiz duyguları anlayabildiğimiz bir varoluş imkânı sunarak kurtardı bizi sanat; tatminsiz meraklarımızı, müphem korkularımızı, bakınca göremesek de varlığını içten içe bildiğimiz boyutları yüzleşilebilir kılıp özgürleştirdi bizi, özgürleştiriyor.</p>
<p>Louise Bourgeois bu özgürleşmenin son dönemdeki öncülerinden biriydi.</p>
<p>“Duygularım, bedenimin büyüklüğüne uygun değil” diyen ufak tefek bir kadındı; “duygularım benim ifritlerimdir” diyen bir kurtarıcıydı.</p>
<p>Bourgeois, 1930’larda Sorbonne’da matematik okurken, geometrik ilişkilerin “öngörülebilir, kalıcı ve kesin” olmasını  sevmiş; sonra bir gün, o da, paralel olmanın asla çakışmamak anlamına gelmediğini kavradığında, o devâsâ, o şeytani duygularına çok daha uygun, belirsizlikleri kucaklamaya çok daha yatkın bir alan olan sanatı seçmişti kendisine.</p>
<p>Onun bu seçimi sayesinde, içimizdekiyle dışımızdaki arasında görünmez bağlar olduğunu bize hatırlatan, kamusal olanla mahrem olanı iç içe yerleştiren, peri masallarının tılsımıyla erotizmin cazibesini aynı mizahi anlatımda buluşturup, zaaflarımızın ortaklığını kavratarak bizi kendimize getiren bir yapıt var şimdi dünyamızda.</p>
<p>Louise Bourgeois’nın <b><i>Maman</i></b> (Anne) adını verdiği o pek ünlü dev örümcekleriyle sınırlı bir yapıt değil bu; binlerce heykeli, resmi, enstalasyonu kapsıyor.</p>
<p>Ve bence, o yapıtın her bir parçası, öz itibariyle, hicivle estetiğin, hümanizmle feminizmin birlikte var olabileceklerinden de ziyade, aslında ayrıyken yok olduklarını, zıtlarına dönüşerek kendilerini imha ettiklerini anlatıyor.</p>
<p>Bourgeois bronz bir levhayı tüy kadar hafif, bir kumaş parçasını  külçe altın ağırlığında, dev bir örümceği sevecen ve dost, pembe mermerden oyma çok memeli bir yaratığı hem kadın hem erkek yapabiliyor zira; plastik ve alçıdan bir penisi aynı zamanda havada yüzen bir vajinaya dönüştürebiliyor.</p>
<p>Bundan iki yıl önce, Marion Cajori ve Amei Wallach’ın çektiği muhteşem bir film var; Türkçe adı,<b><i> Louise Bourgeois: Örümcek, Metres ve Mandalina</i></b>.</p>
<p>O filmi izleyin, e mi?</p>
<p>Bütün bir hayatı, hüznünü, korkularını, kayıplarını, beceri ve beceriksizliklerini, aşklarını ve ayrılıklarını, özlemlerini ve rüyalarını  dönüştürmeye adayan; yapıtıyla özgürleşmemize yardım ettiğine inandığım; belirsizliklerin kadrini daha nice kuşağa belletmeye devam edeceğini bildiğim bu olağanüstü kadına, bir gazete köşesinde yarım yamalak veda etmek biraz tuhaf zira; bu yazıyı yazarken utanıyorum.</p>
<p>Siyasi gündem sayesinde, paralellerin asla kesişmez gibi göründüğü, üçüncü boyutun bile mucizevî sayıldığı daracık bir evrene mahkûm kalan zihinlerimizin, Louise Bourgeois ile buluşmasını dilemenin fuzuli gelmesi utandırıyor beni.</p>
<p>Doksan sekiz yaşında bir çocuktu o.</p>
<p>Yirminci asrın en büyük sanatçılarındandı. Son heykelini on gün önce yapmıştı. Geçen pazartesi öldü. Nur içinde yatsın.</p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-orumcek-kadinin-ardindan.htm), [web.archive.org (arşiv bağlantısı)](http://web.archive.org/web/20100611003909/http://www.taraf.com.tr:80/yasemin-congar/makale-orumcek-kadinin-ardindan.htm)
# Babayasa Mahkemesi 

*Yasemin Çongar 09.06.2010*

<div class="yazi">
<p>Anayasa Mahkemesi’nin, 111 milletvekilince yapılan iptal başvurusunu incelemeyi kabul etmesi kimseyi şaşırtmadı.</p>
<p>Mahkeme, kararında, anayasa değişiklik paketini <b>“şekil yönünden”</b> inceleyeceğini kayda geçirdi.</p>
<p>Zaten mahkemenin, bunun ötesine geçen bir açıklama yaparak, değişiklik paketini <b>“esas yönünden”</b> de inceleyeceğini söylemesi, bizzat Anayasa’yı ihlal etmesi anlamına gelirdi; yüksek yargıçlar bunu şimdilik yapmadılar.</p>
<p><b>“Şimdilik” diyorum, çünkü ne yazık ki “367 kararı” ve üniversitelerde başörtüsü serbestîsi getiren düzenlemenin iptali” gibi lekelerle son zamanda epey kararmış bir sicili var yüksek mahkemenin.</b></p>
<p>“Şekilden inceleriz, esasa girmeyiz, Anayasa’yı ihlal etmeyiz” dediğinde, artık kimseyi pek inandırmayan bir Anayasa Mahkememiz var bizim.</p>
<p><b>Adeta bir üst yasama organı, bir Senato gibi görüyor kendisini; geçmişteki kararlarına ve bu kararların aynasında, Anayasa ile ilişkisine bakınca,  bir tür “Babayasa Mahkemesi”  gibi çalıştığı izlenimini veriyor.</b></p>
<p>Başörtüsü  düzenlemesinin iptal şeklini kim unutabilir...</p>
<p>O iptal kararında, seçmen iradesiyle yasa yapmak ve gerektiğinde anayasayı değiştirmek ehliyetine sahip kılınmış vekillerin aldığı kararlar üzerinde siyasi tasarrufta bulunmaktan kaçınmadı Anayasa Mahkemesi; “şeklen inceleme” adı altında “esastan inceleme” yaptı.</p>
<p><b>İlgili karar, Mahkeme’nin üniversitelerde başörtüsünün serbest bırakılmasını sağlayacak değişikliği, “esasa girerek” Anayasa’nın 2. ve 4. maddelerine aykırılık iddiasıyla iptal ettiğini ortaya koyuyordu.</b></p>
<p>Şimdi, 1980 darbesinin ürünü olan Anayasa hükümlerinin bir bölümünde köklü değişiklik öngörerek, darbe hukukunun kurumsal iktidarına son verme yönünde yetersiz ama kuvvetli bir adım oluşturan mevcut değişiklik paketinin başına da aynı şeyin gelmesi kuvvetle muhtemel.</p>
<p><b>Yine de, Devlet Bakanı ve Başbakan Yardımcısı  Bülent Arınç, dün “Mahkeme kesinlikle esas girmeyecektir”  sözüyle hüsnüniyetini gösterdi ve “suimisal emsal olmaz” diyerek Mahkeme’nin başörtüsü  düzenlemesinde yaptığı ihlali tekrarlamayacağını ima etti.</b></p>
<p>Keşke haklı  çıksa ama ben Arınç’ı fazla “iyimser” buluyorum doğrusu...</p>
<p>Sadece Mahkeme’nin geçmişteki ihlali değil, CHP’nin açıklamaları da karamsarlığımı  besliyor.</p>
<p>Örneğin, CHP Genel Başkan Yardımcısı Hakkı Süha Okay, Mahkeme açısından “suimisalin emsal oluşturacağından” gayet emin olmalı ki, bakın ne demiş:</p>
<p><b>“Teklif edilen değişikliğin, Anayasa’nın ilk üç maddesine aykırı olup olmadığı incelenecektir. Yani şekil denilince dava dilekçesinin ve eklerinin şekli değil, 148. Madde’de tanımlanan bu üç ana unsur yönünden inceleme yapılacaktır.”</b></p>
<p>Okay’ın “üç ana unsur” dediği şey, 148. Madde’de “teklif, oylama ve ivedilik” diye sıralanıyor.</p>
<p>Bu madde, <b>“Anayasa değişikliklerini sadece şekil bakımından inceler ve denetler”</b> diyerek Mahkeme’nin tasarrufunu gayet net biçimde kısıtlıyor.</p>
<p>Anayasa değişikliklerine ilişkin Mahkeme incelemesinin şeklî unsurları, yine aynı  maddede, <b>“teklif ve oylama çoğunluğuna ve ivedilikle görüşülemeyeceği şartına uyulup uyulmadığı hususları”</b> ile sınırlandırılıyor.</p>
<p>Demokrat Yargı Eşbaşkanı Osman Can’ın deyişiyle, “okuma yazması  olan herkesin göreceği üzere gayet açık bir madde”  bu.</p>
<p>148. Madde, Anayasa Mahkemesi’nin “değişikliklerin Anayasa’nın ilk üç maddesine aykırılık” gibi bir iddiayı ele alıp, esasa girmesini asla öngörmüyor.</p>
<p><b>Buna elveren bir anayasa, Anayasa Mahkemesi’ni fiilen “siyasi” bir makama dönüştürmüş, mahkeme üyesi yargıçlara da seçmen iradesinin temsilcisi olan vekillerin üzerinde bir “siyasi” iktidar atfetmiş  olurdu ki, böyle bir anayasanın, demokratik kriterler bakımından, 1982 Anayasası’ndan bile geri olacağı açıktır.</b></p>
<p>Ne var ki, CHP yönetiminin gönlündeki anayasanın en az bu gerilikte olduğu anlaşılıyor.</p>
<p>Hakkı  Süha Okay, 148. Madde’deki “teklif ve oylama çoğunluğu”  ile “ivedi görüşme” unsurlarının içinden, anayasal iradenin oluşumunun denetlenmesine yarayan “teklif çoğunluğu” kıstasını çekip çıkarıyor ve şunu söyleyebiliyor:</p>
<p><b>“Teklif dendiğinde, teklif edilebilirlik ve edilemezlik tartışılır. Yani Anayasa’nın ‘değiştirilemez, değiştirilmesi teklif dahi edilemez’ hükümlerine aykırı bir teklif var mı o incelenir.”</b></p>
<p>Okay’ın gerçek meramı, ağzının içinde çevirirken, anayasa ihlalini ima edeceği için kelimelere dönüştüremediği bakla şu olmalı:  “Mahkeme, anayasa değişikliğini esastan inceleyecektir.”</p>
<p>İnsan kızamıyor bile, çünkü Okay’a bunu söyleten “suimisal” ortada.</p>
<p>O “suimisal”  başlı başına bir anayasa ihlaliydi; ihlalin faili de “Babayasa Mahkemesi.”</p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-babayasa-mahkemesi.htm), [web.archive.org (arşiv bağlantısı)](http://web.archive.org/web/20100612202445/http://www.taraf.com.tr:80/yasemin-congar/makale-babayasa-mahkemesi.htm)
# Yaptırımlar ve Yeşiller

*Yasemin Çongar 10.06.2010*

<div class="yazi">
<p>Doğu komşumuzda “değişim”  için sesini yükselten Yeşil Hareket bir yaşında.</p>
<p>İran’daki “Yeşiller” malum, çevrecileri simgeleyen bir renk değil.</p>
<p><b>12 Haziran 2009’da Cumhurbaşkanı Mahmud Ahmedinejad’a karşı yarışan Mir Hüseyin Musevi’nin kampanya rengi olan “yeşil,” İslami rejimi, Devrim Muhafızları’nın sultasından kurtararak demokratikleştirmeyi hedefleyen muhaliflerin ortak simgesi bugün.</b></p>
<p>Geçen yılki seçimlerin gerçek galibi olduğuna inanan ama bu inancını rejimin yetkili organlarına kabul ettiremeyen Musevi’nin yanı sıra, yine Ahmedinejad’a karşı yarışan Hüccetülislam Mehdi Kerrubi de, artık “Yeşil Hareket”in merkezinde yer alıyor.</p>
<p>Musevi ve Kerrubi’nin İslami rejimin kurucu felsefesine sahip çıkmaları ve kendilerini Ayetullah Humeyni’nin takipçisi saymaları, Ahmedinejad’ın onlara karşı kullandığı, “Batı’nın uşakları” ve “Amerika ve Britanya’nın kuklaları” türü karalamacı sloganların İran toplumunda karşılık bulmasını zorlaştırıyor.</p>
<p>Musevi, Kerrubi ve yandaşları geçen yılki seçim sonuçlarını protesto için yaptıkları eylemler sonucunda, Devrim Muhafızları’nın yoğun şiddetine maruz kaldılar; Tahran’ın verdiği resmî rakamlara göre, 44 protestocu güvenlik güçlerince öldürüldü, Uluslararası Af Örgütü’ne göre ise “ölü sayısı bunun en az iki katı.”</p>
<p><b>Bu sert karşılığa rağmen, Musevi ve Kerrubi, 12 Haziran 2009’un birinci yıldönümünde yandaşlarını, uzun bir suskunluktan sonra yeniden sokağa dökmeyi planlıyor, yeni bir güç gösterisine hazırlanıyorlardı.</b></p>
<p><b>Ama, İranlı muhaliflerin işi dün akşamdan sonra çok daha zor...</b></p>
<p>Zira, Ahmedinejad yönetimini, özel olarak da Devrim Muhafızları’nı iktisadi ve diplomatik olarak köşeye sıkıştırmayı hedefleyen Birleşmiş  Milletler yaptırım kararı, muhtemelen en büyük zararı İran muhalefetine verecek.</p>
<p>Bu olasılığı  hesaplayan Musevi, 24 mayısta yayımladığı yazılı açıklamada, <b>“Yeşil Hareket İran ulusunun zayıflatılmasını desteklemiyor. Şu anki durum, mevcut yönetimin beceriksizliğinden ve kötü dış politikasından kaynaklansa bile, halkımızın hayatını olumsuz etkileyecek olan bu yaptırımları benimsememiz mümkün değil”</b> diyordu.</p>
<p>Kerrubi de İtalya’nın <b><i> Corriere Della Serra</i></b> gazetesine verdiği mülakatta, <b>“Yaptırımlara kesinlikle karşıyım, çünkü bunlar zaten çok zor durumda olan İran halkının üzerindeki iktisadi baskıyı daha da arttıracaktır”</b> sözleriyle benzer bir tavır aldı.</p>
<p>Orta yerde, katmerli bir ironi olduğu aşikâr...</p>
<p>Bir kere, İran’daki “değişim” talebiyle doğal bir ittifak içinde olması  gereken Batı demokrasilerinin dün akşam Güvenlik Konseyi’nde öncülüğünü yaptıkları yaptırım kararı, bu değişimi kolaylaştırmak şöyle dursun, büyük olasılıkla daha da zorlaştıracak.</p>
<p>Pek çok ülke halkı gibi, İranlıların da, uluslararası yalnızlaştırma politikasına ve ambargolara tepkisi, genellikle, kendi hükümetleriyle kenetlenmek, dışarıya karşı ortak bir ulusal tavır içine girmek oluyor.</p>
<p>Her ne kadar, Devrim Muhafızları’nın iktisadi olarak zayıflatılmasına yönelik önlemler, <b>“halka değil, rejime zarar vermesi hedeflenen akıllı yaptırımlar”</b> olarak lanse edilse de, 10 milyondan fazla insanın “mutlak yoksulluk” sınırı altında yaşadığı 73 milyonluk İran’da, halkın bir bölümünün doğrudan rejimin yardımıyla ayakta kaldığı biliniyor.</p>
<p><b>Bu yardım azalınca, Ahmedinejad’ın yoksul İranlıların oyunu satın almasının da zorlaşacağı yönündeki tez, Batı’da taraftar bulsa bile, İranlı muhaliflerle konuştuğunuzda, alt sınıfların böyle bir durumda kendi yönetimlerinden ziyade, yönetimlerini “düşman” belleyen Batı’dan şikâyetçi olacaklarını anlıyorsunuz.</b></p>
<p>İşin ilginci, İran’ın nükleer silah hevesinden vazgeçirilmesi için çalışırken, bunu iktisadi yaptırımlar ve muhtemel askerî önlemler yerine, diplomatik bir anlaşmayla sağlamaktan yana politika izleyen Türkiye’nin de ortadaki ironiye katkıda bulunması...</p>
<p>Ankara’nın İran’la nükleer krize “takas” yoluyla bir çözüm bulma çabası takdire layıktı ve eğer bu çabanın sonucu, Viyana’daki Uluslararası Atom Enerjisi Kurumu tarafından dün reddedilmemiş olsaydı, Birleşmiş Milletler’e sunulan yaptırım kararının meşruiyeti büsbütün zayıflamış olacaktı.</p>
<p>Ancak bence işin Ankara açısından ironik olan yönü, “yaptırım karşıtı” tavrımızda değil, “demokratik değişim” söylemini giderek dış politikasına hâkim kılmaya başlayan AKP hükümetinin Tahran’la ilişki biçimindedir.</p>
<p><b>Ankara, yaptırımlardan yana çıkmayarak İran halkına “doğru” mesaj verirken bile, ısrarla “İran halkına mesafeli” ve “İran rejimine kefil” bir görüntü çizmekten gocunmadı, gocunmuyor.</b></p>
<p>Ahmedinejad’ın tartışmalı seçim galibiyetini ilk kutlayan Türkiye, kendi halkını giderek daha yoksul ve daha az özgür yaşamaya zorlayan bu lidere kol kanat gererken, ona karşı çıkan Müslüman demokratları ve onların taleplerini tümüyle yok sayabilmekten nedense hiç rahatsızlık duymadı...</p>
<p><b>Devrim Muhafızları’nın  “değişim yanlısı” sivilleri öldürmesini kınamaktan bile imtina edecek kadar vicdansız bir politika izlemek, her ne hikmetse, AKP’nin Müslüman demokratlarını hiç rahatsız etmedi.</b></p>
<p>Velhasıl, iş  başına geldiğinde İran’la “angajman” ararken, şimdi yeniden yaptırım ve sertleşmeden medet uman Obama yönetiminin Türkiye’ye “takas anlaşması yapıp, İran’a yaptırımlar konusunda pişmiş aşa su kattınız” diye öfkelenmesi ne kadar abes ise, Ankara’nın da İran’la “angajmanında” İran halkının demokrasi ve değişim talebini yok sayarak, sicili giderek kötüleşen bir lideri her fırsatta kucaklaması da o kadar saçma bence.</p>
<p>Birleşmiş  Milletler Güvenlik Konseyi’nde, Batılı müttefiklerimize rağmen, “İran halkından yana” bir tavır aldıklarına inanan hükümet yetkilileri meseleye bir de bu açıdan baksalar iyi olur.</p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-yaptirimlar-ve-yesiller.htm), [web.archive.org (arşiv bağlantısı)](http://web.archive.org/web/20100613001124/http://www.taraf.com.tr:80/yasemin-congar/makale-yaptirimlar-ve-yesiller.htm)
# Ergenekon-Neokon cephesine dikkat 

*Yasemin Çongar 11.06.2010*

<div class="yazi">
<p>Washington’da gazetecilik yaptığım yıllarda yakın arkadaşım olan Amerikalı gazeteci Jim Lobe, <b><i>Asia Times</i></b>’ın websitesinde dün yayınlanan makalesine, <b>“Neokonlar Türkiye’ye karşı saldırıya geçti”</b> başlığını koymuştu.</p>
<p>Lobe, 61 yaşında müzmin bir diplomasi muhabiridir. Amerikan dış politikasına insan hakları temelinde keskin eleştiriler getirmesi ve İsrail’in şahin politikalarına mesafeli durması, onu Washington’da dış politika üzerine yazıp çizenlerin büyük bölümünden ayırır.</p>
<p>Türkiye konusunda son yazdıkları da, Lobe’un bu “ayrı” konumunu teyit eder nitelikte; AKP hükümetinden oldum olası hoşlanmayan Amerikan neokonlarının, son gelişmeler ertesinde büsbütün tırmandırdıkları  karşı propagandanın gayet iyi bir özeti.</p>
<p><b>“Başbakan Erdoğan’ın, İsrail’in 31 mayıstaki gemi baskınını defaatle kınaması ve Brezilya ile birlikte, Tahran’ın nükleer programı konusunda Batı’yla yeni müzakereler başlatmasına yönelik bir anlaşmanın sponsorluğunu üstlenmesine öfkelenen bazı yeni-muhafazakârlar (neokonlar), Erdoğan liderliğindeki AKP hükümetini cezalandırmak için ABD’nin Ankara’yı NATO’dan atmaya çalışmasını talep edecek kadar ileri gittiler”</b> diyor Lobe.</p>
<p>Bu havada kalan bir iddia değil.</p>
<p>Zira, kısaca JINSA diye bilinen ve Lobe’un <b>“ABD-İsrail ilişkilerini geliştirmek için çalışan ve tarihsel olarak Türk ordusuyla da yakın bağlar kurmuş, katı bir neokon grup”</b>sözleriyle bence gayet hakkaniyetli şekilde tarif ettiği Ulusal Güvenlik İşleri Yahudi Enstitüsü adlı kuruluşun son raporunda aynen şu cümleler yer alıyor:</p>
<p><b>“NATO üyesi olan Türkiye, ittifakın terörizm ve İran konularındaki istihbarat bilgilerine sahiptir. Eğer Türkiye’nin en iyi dostları İran, Hamas, Suriye ve Brezilya (yakında buna Venezüella da eklenecektir) olacaksa, bu istihbaratın (ve Türkiye’nin silah envanterinde mevcut Batı teknolojisinin) güvenliği kuşkuludur. ABD, Türkiye’yi ittifaktan çıkarmanın başlangıç aşaması olarak, bu ülkeyle askerî işbirliğini askıya almayı ciddiyetle düşünmelidir.”</b></p>
<p>Akıllara ziyan bir öneri...</p>
<p>İyi haber şu ki; ne Başkan Obama, ne de İsrail yanlısı lobiyle ilişkileri nispeten daha sağlam olan Başkan Yardımcısı Biden ile Dışişleri Bakanı Clinton, böyle deli saçması bir rapora itibar edeceklerdir.</p>
<p>Kötü  haber ise, bu rapor paralelinde düşünen Bush yönetimi artığı bir neokon çevrenin Washington’da yoğun lobi yapıyor ve sadece Kongre’yi değil, Obama yönetiminin bazı mensuplarını da giderek artan ölçülerde etkiliyor olmasıdır.</p>
<p><b>Lobe, bu çevreden “malum neokon şahinler”  diye söz ediyor ve örneğin JINSA’nın Danışma Kurulu’nda Richard Perle, James Woolsey ve John Bolton gibi, konu Türkiye olunca AKP düşmanlığını çoktan “darbeder”liğe vardırmış olan isimlerin bulunduğunu hatırlatma gereği duyuyor.</b></p>
<p>Philadelphia merkezli, Likud yanlısı <b>Middle East Forum</b> adlı kuruluşun başında bulunan, yine Türkiye’nin yakından tanıdığı başka bir isim olan Daniel Pipes da, örneğin, <b><i>National Review Online</i></b> adlı sağcı sitede Ankara’nın NATO’dan ihracını savunmakla kalmayıp, Washington’ın Türkiye’deki muhalefet partilerine doğrudan destek vermesi çağrısında da bulunmuş.</p>
<p>Yine aynı  cepheden ve AKP’nin Amerika’yı bilen yetkililerinin geçmişte birkaç kez açıkça çatıştıkları Michael Rubin’in, Türkiye’yi <b>“İsrail’in düşmanlarına silah kaçıran bir ülke”</b> diye nitelendirecek kadar ileri gittiği de yine Lobe’un makalesinde not ediliyor.</p>
<p>Washington’da geçirdiğim on üç yıl boyunca, bu neokon çevrenin, Türkiye’deki laikçi elit ve üst rütbeli generallerle yakın siyasi istişarelerde bulunduklarına defalarca tanık oldum.</p>
<p><b>Ancak bu çevreye mensup Amerikalıların  özellikle, 27 Nisan 2007 muhtırası  sırasında izledikleri tavrı, Cumhuriyet mitinglerine verdikleri desteği, aynı yılın haziranındaki o meşhur Hudson Enstitüsü toplantısı çevresinde yaşanan gelişmeleri, ardından 367 planını sahipleniş ve Abdullah Gül’ün cumhurbaşkanlığına direniş biçimlerini gördükten sonra, şunu rahatlıkla söyleyebilirim ki, “neokon” ile “Ergenekon” arasındaki tek özdeşlik, kelimelerin ortak harflerinden kaynaklanmıyor.</b></p>
<p>Ergenekon’un Türkiye dışına uzanan nüfuz operasyonlarında, Washington’ın hep çok özel bir yeri oldu.</p>
<p><b>Meşrebi, ideolojisi, ilişkileri gereği, Türkiye’de ordunun siyaset üzerindeki vesayetinin sona ermesinden çekinen, çoğu İsrail’e göbeğinden bağlı bazı sağ kanat Amerikalılar da, bu nüfuz operasyonlarının uzun süre nesnesiyken, giderek, Ergenekon-Neokon cepheleşmesi içinde birer özneye dönüştüler.</b></p>
<p>Washington’daki fikir kuruluşu uzmanları, lobiciler, gazeteciler, eski diplomatlar vesaire arasında, Ergenekon-Neokon cepheleşmesinin retoriğini ustalıkla kullanan; yazı yazıp kulis yaptıklarında, AKP’ye karşı kapatma davası ve darbe dahil her türlü anti-demokratik müdahaleye göz kırpma eğilimini açığa vuran çok sayıda kişi var.</p>
<p>Bu kişiler, tıpkı <b>“Türkiye Malezyalaşıyor”</b> ve <b>“Türkiye’de sivil faşizm var”</b> türü söylemlere hararetle sahip çıktıkları gibi, şimdi de <b>“eksen kayması”</b> kampanyasına dört elle sarıldılar ve anlaşılan o ki, bu kampanyayı, <b>“Türkiye, Hamas’ın ve İran’ın dostu, İsrail’in ve Batı’nın düşmanı”</b> tezi üzerinden geliştirip, <b>“NATO’dan ihraç”</b> tehdidine kadar vardırarak yaygınlaştırmaya niyetliler.</p>
<p>Başbakan Erdoğan’ın, bu oyunun farkında olduğunu dün Türk-Arap İşbirliği Forumu’nda konuşurken, <b>“Türkiye’nin Batı’dan koptuğu iddiası art niyetli taşeronların propagandasıdır”</b>demesinden anlıyorum.</p>
<p>Madem farkında, bu oyunu geri püskürtmek konusunda da kararlı davranmalı  Erdoğan.</p>
<p>Yapılacak iş belli; Obama yönetimiyle açık, dürüst, yakın bir diyalogu aksatmamak ve bundan çok daha elzem olarak da, demokratikleşmede ve reformların lokomotifini oluşturan Avrupa Birliği sürecinde asla mola vermemek.</p>
<p><b>Zira bu yolda durursanız, devrilebilirsiniz.</b></p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-ergenekon-neokon-cephesine-dikkat.htm), [web.archive.org (arşiv bağlantısı)](http://web.archive.org/web/20100614052159/http://www.taraf.com.tr:80/yasemin-congar/makale-ergenekon-neokon-cephesine-dikkat.htm)
# Yemyeşil bir sahadır yeryüzü  cenneti 

*Yasemin Çongar 12.06.2010*

<div class="yazi">* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.   <br/><br/>***   <br/><br/>İşte bu harika... <br/><br/>Bazılarının, ne hikmetse, ihtiyar sandığı yeniyetme gezegenimiz dün akşamdan itibaren bir kez daha Eduardo Galeano’yu var gücüyle teyit ediyor; üstelik son günlerde kuzey yarısını basbayağı kavurmaya başlayan kadirşinas ateş topunu erkenden istirahata gönderip, un kurabiyesine benzeyen tıfıl gece nöbetçisini de yatağından hiç kaldırmaksızın yapıyor bunu... Uruguaylı yazarın dediği gibi, <b>“tüm dünya,”</b> bir kez daha, <b>“dönen bir topun etrafında dört dönüyor.”</b>   <b><br/><br/><br/>Kalabalığın şehvetine kapılmak</b> <br/><br/>Ben futbolun her şeyini severim. <br/><br/>Top peşinde koşturanların kısa, kalın, kaslı bacaklarını severim mesela... Meşin yuvarlağın, yirmi eşkenar altıgenle on iki eşkenar beşgeni, M.C. Escher’in çizimlerindekine benzer bir mükemmellikte birleştiren mucizevi geometrisini severim. “Meşin yuvarlak” klişesinin kendisini severim hatta... Ofsayt bayrağının münasebetsizliğini severim. Ceza sahasında golün pasını veren oyuncuyla, topa en son dokunan takım arkadaşı arasındaki elektriğin görünür hale geldiği görünmez an parçacıklarını; o parçacıkların ağların önünde kalakalan kalecinin çaresiz yüzüne çarpıp dağılışını severim. Tam o sırada yükselen uğultuya kulak verip, tezahüratın coşkusuyla hüznün öfkeli sessizliğini iç içe işitmeyi severim. <b><br/><br/>Ama hepsinden, her şeyden daha çok, maçın hemen öncesinde, henüz takımlar sahaya çıkmamışken önümde uzanan o geniş sahadan yansıyan umudu severim. Gebelik gibidir bu bekleyiş. Yemyeşil çimlerin huzurlu hali, patlamaya hazır bir heyecanı saklar içinde. Sahanın o bakir ve gebe halini çok severim.</b> Belki de, sırf annesi her cumartesi sabahı böyle yemyeşil bir sahanın kenarında dikilip, dünyevi hayatına kısacık bir cennet molası verebilsin diye, koca kafalı bir mantar cücesini andırdığı günlerden itibaren, mini minnacıklar için kurulan mahalli ligde futbol oynamış bir kızım var benim. <br/><br/>Ve ben, bütün münzeviliğimle, futbolun kalabalığını severim. Maç seyrederken, aynı anda hem kalabalıktan apayrı hem kalabalıkla bir olabilmeyi; yüz binlerce kişiyle ortak bir hazzı yaşayıp ortak bir sefahatin içinde kaybolurken, kendimi muazzam bir <b><i>orgy</i></b>’nin isimsiz kahramanlarından biri gibi hissetmeyi severim.   <b><br/><br/><br/>Bu duygunun romanını yazanlar</b> <br/><br/>Bu konuda dürüst olmalıyım. Her “Türk” futbolcu doğar ve benim için de önce futbol vardı; yalnızca futbol... Sonra uzaklara gittim. Beyzbolu keşfettim; oynadım, seyrettim, taraftar, hatta fanatik oldum. Ve beyzbolu çok sevdim. <br/><br/>Şimdi beyzbol ve futbol, bütün farklarına rağmen, yarattıkları duyguda ortaklaşan “tek” bir tutku benim için. Çünkü her iki sporun birbirinden çok ayrı fizikselliği, teknik detayları, kuralları ve tarihine karşın, hem futbolun hem beyzbolun, tam da Aziz Augustine’in tarif ettiği şekilde, geçmişi, bugünü ve geleceği buluşturan bir “kutsal şimdi”yi kurabilme gücünün ortak olduğunu düşünüyorum. <b>Futbolun ve beyzbolun “kutsal şimdi”si, o geniş sahanın verdiği “cennetlik” olma hissiyle, maç esnasındaki “orgazmik” tırmanış ve boşalma hallerini dev bir kalabalıkla paylaşabilmenin tılsımında benim için. </b><br/><br/>Ve belki de, yeterince ilgilensem, bütün stadyum sporları, daha doğrusu, yeşil bir sahaya dikilmiş yüz binlerce çift gözün tek bir yuvarlağın hareketlerini an be an izlediği bütün kadim oyunlar aynı etkiyi yapardı benim üzerimde; kimbilir. <br/><br/>Bu ortak duygunun, bu benzersiz etkinin romanını yazanları hep büyük bir ilgiyle takip ettim. Edebiyat tarihine geçen güçlü romanlar arasında, başkahramanı “beyzbol” olanların, başkahramanı “futbol” olanları geride bıraktığını ise rahatlıkla söyleyebilirim. Sanırım bunda, beyzbolun Amerikan ruhunu anlayabilmenin en önemli araçlarından biri olarak kabul görmesinin harekete geçirdiği ABD’li edebiyatçıların büyük payı var.   <b><br/><br/><br/>Dört farklı ve benzer kitap</b> <br/><br/>Philip Roth’un 1973’te yayımladığı <b><i>The Great American Novel</i></b>’ın (Büyük Amerikan Romanı) başkahramanının beyzbol olması bir tesadüf değildi elbet; kitabın iddialı başlığını ancak beyzbolun taşıyacağını bilerek yazmıştı Roth. Amerikan edebiyatının bir başka kuvvetli ismi olan Don DeLillo’nun, romanlarında işlediği “post-modern dinsel ibadet” biçimleri arasında, beyzbolun ve Amerikan futbolunun başat bir yer tutması da şaşırtıcı değil bence. Yirminci yüzyılda yazılmış en iyi kitaplardan biri olduğuna inandığım 1997 tarihli <b><i>Underworld</i></b> (Altdünya) romanında, Soğuk Savaş Amerikası’nın tarihini bir bütün olarak beyzbolun da değil, tek bir beyzbol topunun tarihi üzerinden anlatır DeLillo. 3 Ekim 1951 günü New York’ta Brooklyn Dodgers ile New York Giants arasındaki şampiyonluk finalinde, Bobby Thompson’ın sonucu belirleyen üç sayılık vuruşuyla tribünlere gönderdiği beyzbol topunun bu tarihî maçtan sonraki serüveniyle, koskoca Amerika’nın elli yılına ayna tutar. <b><br/><br/>DeLillo, maalesef hâlâ Türkçede var olmayan bu başyapıtının tamamen Dodgers-Giants finaline ayırdığı ilk bölümünde, on dört yaşındaki bir çocuğun, maçın başında, tribüne gelip sahayı ilk gördüğü andaki hislerini anlatırken, “gözlerinin önünde uzanan çim sahanın görüntüsü, kendi hayatının dışına adım attığı anlamını taşır sanki” der; “bir vahiy ânının heyecanıdır bu...”</b> <br/><br/>Bu vahiy ânına futbolun içinden dokunan iki kitap geliyor aklıma. Bunlardan biri, anlam veremediğim o Miloşeviç yanlısı çıkışlarına rağmen hâlâ muhteşem bir yazar olduğuna inandığım, Avusturyalı Peter Handke’nin bizde de çok bilinen <b><i>Die Angst des Tormanns beim Elfmeter</i></b> (Kalecinin Penaltı Anındaki Endişesi) adlı romanı... <br/><br/>Diğeri ise, 1957 doğumlu İngiliz romancı Nick Hornby’nin yazdığı <b><i>Fever Pitch</i></b> (Futbol Ateşi). Filme de uyarlanan bu kitaptaki kısa denemelerin herbiri, 1968 ile 1992 arasında oynanmış ayrı bir maç üzerinden, futbolun, özelde de Arsenal Kulübü’nün tarihini anlatmakla kalmaz, topun Hornby’nin hayatına kattığı “kutsal şimdi“ duygusunu da edebiyatın sağlam diliyle inceler.   <b><br/><br/><br/>Kupa rehberiniz ve diğer tavsiyeler</b> <br/><br/>Dünyanın en ünlü spor yazarlarından biri olan Hint asıllı Britanyalı gazeteci Mihir Bose, birkaç gün önce <b><i>Guardian</i></b>’da yayımladığı “En iyi on futbol kitabı” listesinde Hornby’nin <b><i>Fever Pitch</i></b>’ine de yer veriyor. <br/><br/>Bu listedeki kitapların ortak özelliği, futbolun sadece tarihini ve tekniğini değil, toplumsallığını da anlatırken, bir yandan da, Bose’un “oyunun fenomeni” adını verdiği ortak maç duygusunu, taraftarlar arasındaki kuvvetli bağı ve takımların kırılgan haletiruhiyesini anlamaya çalışması... <br/><br/>Dileyenler, Bose’un tavsiyelerine <b><i>Guardian</i></b>’ın internet sitesinden ulaşabilirler. Bense, Bose’un geçen haftalarda piyasaya çıkan kitabını önereceğim size: <b><i>The World Cup: All you Need to Know</i></b> (Dünya Kupası: Bilmeniz Gereken Her Şey). Adını hakkeden genişlikte, ayrıntıda ve kolaylıkta bir kılavuz bu; mükemmel bir “Güney Afrika 2010” rehberi. <br/><br/>Son olarak, bu yazıya ilham veren ve Can Yayınları’nın gayet yerinde bir tarifle “futbolun şiirini yazan adam” dediği Galeano’nun <b><i>El Futbol a Sol y Sombra</i></b> (Gölgede ve Güneşte Futbol) kitabını da anmalıyım, tabii. Hâlâ okumadıysanız ve Güney Afrika 2010’da kendinize bir cennet molası verecekseniz eğer, 2006’ya dek bütün dünya kupalarından anekdot ve gözlemler aktaran bu kitap eşsiz bir refakatçi olabilir size. <b><br/><br/>ycongar@mac.com</b></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20100615040418/http://taraf.com.tr:80/yasemin-congar/makale-yemyesil-bir-sahadir-yeryuzu-cenneti.htm)
# ‘Bana sigara gönderirsin artık...’

*Yasemin Çongar 16.06.2010*

<div class="yazi">
<p>Başbakan Erdoğan dün partisinin Meclis grubunda, önce, savaştan medet uman Kürtleri hedef aldı: <b> “Eğer demokratik bir mücadele verecekseniz, bunu demokrasinin kuralları içinde verin...”</b></p>
<p>Ardından savaşın rantını yedikleri için açılıma direnen geniş  bir çevreden söz etti: <b>“Silah tüccarları, savaş baronları çözüme karşı direniyor. Türkiye’nin istikrarsızlığından, huzursuzluğundan çıkar sağlamaya alışmış eli kanlı çevreler, çözüme karşı direniyor.”</b></p>
<p>Ve nihayet sözü Türk militarizminin ve Türk milliyetçiliğinin savaş  propagandasına getirdi: “Şunu da özellikle söylüyorum: Şehitleri istismar edenler, şehit cenazeleri üzerinden siyasi rant peşinde koşanlar çözüme karşı direniyor.” </p>
<p>Grup konuşmasını dinlerken, Erdoğan’ın özünde “çözüm yanlısı” olan bu sözlerinin, ne yazık ki, pratikte karşılığını bulmadığını, bulmayınca da giderek koflaştığını düşündüm. Başbakan’ın konuşması, <b>Cengiz Çandar</b>’ın dün <b><i>Radikal</i></b>’de kaleme aldığı haklı eleştiriyi es geçiyor; Çandar’ın isabetli sorularına cevap veremiyordu. Savaşın bitmesinin yegâne yolu, siyasetin kanallarını açmak iken, hükümetin bu kanalları giderek daha fazla tıkamakla, hem kendi başlattığı Kürt açılımını kapanma noktasına getirdiğini, hem de esasen AKP’yi de hedef tahtasına oturtmuş olan “savaş baronlarının” elini güçlendirdiğini mükemmel bir şekilde anlatmıştı Çandar:</p>
<p><b>“Herhalde ‘Demokratik Açılım’dan umulan, Kandil’den ve Güneydoğu’nun dağlarından insanların inmesi, Avrupa’ya çıkmış yüzlerce, binlerce kişinin gelmesi ve hep birlikte ‘Teslim oluyoruz; bizi içeri tıkabilirsiniz’ demeleri değildi. Hal böyle ise, KCK’lıları içeri tıkıp ağır ceza tehdidi altında yargılamak ne demek?</b></p>
<p><b>BDP’lileri içeri atmak, kollarını kanatlarını  kırmaya çalışmak demek. Belediye başkanlarını içeriye atmak ve onların kimi yerde ezici çoğunluğa sahip seçmenlerine ‘sizin oyunuz geçersizdir’ demek. Ama bundan da önemlisi ‘ovada siyaset yok’ ilânı yapmak demek ve dolayısıyla ‘ovada siyaset yapmak’ isteyenlere, ‘size burada hayat yok, gidin dağa çıkın; sizinle savaşalım’ demek. Bunun, tam da PKK’nın şu andaki politikasına ‘lojistik destek’ sağlamaktan başka somut anlamı yok.</b></p>
<p><b>Bunun, Washington’da bazı merkezlerden pompalanan ve Tel Aviv’den de desteğini bulan kampanyaya Türkiye’nin içinden ‘katkı sağlamak’tan başka anlamı da yok.”</b></p>
<p>Başbakan, militarist-milliyetçi cepheye ve PKK’nın şiddeti tırmandırma politikasına öfkelenmekte haklı ama hükümetin son dönemdeki karar ve uygulamalarının bu çevrelerin değirmenine su taşıdığını nedense göremiyor; Çandar’ın deyişiyle, işi <b>“ovada siyaset yok”</b> ilanı yapmaya vardıran operasyonların, davaların, yasakların en fazla savaş baronlarına yaradığını nedense algılayamıyor.</p>
<p><b>Kürt siyasetçilerin ayaklarının altından siyaset zeminini çektiğinizde; Kürt çocuklarını “elinde taş izi var” diye yaşlarından büyük hapis cezalarına çarptırdığınızda; panzerin altında kalan bir Kürt gencinin ailesini aramak aklınıza gelmediğinde; bir Kürt gazeteci, yazdığı haber nedeniyle hapse mahkûm olduğunda ‘gık’ınız çıkmadığı zaman, kimin eli güçleniyor Sayın Başbakan? Sizin mi, yoksa şiddeti tırmandırıp siyaseti, ve dolayısıyla da er geç sizi geriletmekten medet umanların mı?</b></p>
<p>Erdoğan’ın bu soruları kendisine yeterince sormadığını düşündüren konuşmasının orta yerinde İrfan Aktan’ı aradım dün...</p>
<p>AKP hükümeti (ve bu arada, ‘kaliteli medya, kaliteli demokrasi’ sözünü  şiar edinmeyi bilirken, bunun gereğini yapmaktan nedense imtina eden Medya Derneği) İrfan gibi genç, üretken ve yazıp çizdikleriyle Kürt meselesinin barışçı çözümüne önemli katkı yapmış bir gazetecinin, yazdıkları nedeniyle hapis cezasına çarptırılması karşısında sessiz kaldı bugüne dek, kalabildi. Bu sessizliğin içindeki “seslerin” hikâyesini ise İrfan anlattı bana; gücenmiş ya da şaşırmış değildi hiç. <b>Bense, belki de İrfan’dan daha naif olduğumdan, 2010 Türkiyesi’nde bir gazetecinin, PKK’lılardan yaptığı alıntılar nedeniyle hapiste yatma ihtimalinin, “çözüm yanlısı” bir hükümeti ne duruma düşürdüğünün, Erdoğan ve kurmaylarınca idrak edilmemesine şaşırabiliyorum hâlâ.</b></p>
<p>Neyse ki Türkiye’deki bazı gazetecilik örgütleri ile birçok meslektaşımız, ayrıca New York merkezli Gazetecileri Koruma Komitesi, beş kıtada faaliyet gösteren Sınır Tanımayan Gazeteciler Örgütü, Viyana merkezli Uluslararası Basın Enstitüsü, yüz ülkede 600 binden fazla üyesi olan Uluslararası Gazeteciler Federasyonu gibi kuruluşlar İrfan hakkındaki mahkûmiyet kararına karşı seslerini yükselttiler. Ankara Üniversitesi İletişim Fakültesi de, İrfan’a verilen hapis cezasını protesto için “Gazetecime Dokunma” başlıklı bir metni imzaya açtı.</p>
<p>İrfan ise, bir yandan, bu desteğin kıymetini biliyor ve “Belki tepkiler sayesinde TMK yüzünden başka gazetecilerin hapse girmesi önlenir” diyordu dün ama bir yandan da, hakkındaki mahkûmiyet kararının kesinleşme ihtimalinin zayıf olmadığının farkındaydı: <b>“Ne yapalım Yasemin, dünyanın sonu değil. On ay kadar hapis yatarım bakarsın. Sen de bana sigara gönderirsin artık.”</b></p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-bana-sigara-gonderirsin-artik.htm), [web.archive.org (arşiv bağlantısı)](http://web.archive.org/web/20100619063006/http://www.taraf.com.tr:80/yasemin-congar/makale-bana-sigara-gonderirsin-artik.htm)
# Bizi sandık kurtarır 

*Yasemin Çongar 18.06.2010*

<div class="yazi">
<p>Balık baştan kokar. Anayasası  ve anayasal kurumları, ortaya çıkış biçimi itibariyle demokrasi özürlü bir devlette, bırakın Anayasa’yı açıkça ihlal eden bir kararı, tamamen “anayasal meşruiyet” temelinde, anayasaya uygun şekilde verilen bir hüküm bile, pekâlâ nahoş bir koku yayabilir etrafa.</p>
<p>“Mış” gibi yaparak var olan bir devletle, onun “mış” gibi olduğu varsayımından hareket eden devlet kurumlarının gerçekle ilişkisi, en yumuşak ifadesiyle, netamelidir.</p>
<p><b>Kendisine ilişkin tanımları hakikatle örtüşmeyen bir devletimiz var bizim.</b> Devletin kendisini tarif ettiği kelimelere bizatihi karşı bir zihniyetin ürünü olan bir anayasamız var. Darbecilerin hazırlattığı, baskı altında topluma onaylattığı ve darbe düzenini kurumsallaştıran bir anayasa bu.</p>
<p>Doğuştan sakat yani... Aynı zamanda yalancı bir anayasa. <b>“Değiştirilmesi teklif bile edilemez” buyruğu altında, hayatın kendisine aykırı bir zırhla korunmaya çalışılan tarifler, birer “yalan”dan ibaret.</b></p>
<p><b>Anayasa’nın ikinci maddesi ne derse desin; bilen biliyor ki Türkiye Cumhuriyeti “laik” bir devlet değil örneğin.</b></p>
<p>Türkiye Cumhuriyeti, vatandaşının dinine karışan; resmen dinsel bir tercihi olan ve tercih ettiği dini finanse eden; din adamı yetiştiren; din eğitimi veren; kendisi dışındaki kurumların din adamı yetiştirmesini, din eğitimi vermesini yasaklayan; imamın vaazından cemaatin ibadetine kadar dinin mahremiyetinde olması gereken bilumum süreci yöneten ve denetleyen; kendi vatandaşları arasında dinsel ayrımcılık yapan; bazı dinleri hor gören, bazı dinleri yasaklayan, bazı dinleri yok sayan; üstelik bütün bunları “laiklik” adına yapan ve savunabilen bir devlet... Temel felsefesi ve uygulamalarıyla, laikliği sürekli ihlal ederken, laikmiş gibi yapan ve bu “mış” gibi yapma halinin değiştirilmesinin teklif bile edilmesini istemeyen bir devlet.</p>
<p><b>Ve Türkiye Cumhuriyeti, “demokratik”  bir devlet değil. Seçimle gelip seçimle giden hükümetlerin hâlâ  “tek ve gerçek iktidar” olamadığı; sandıktan çıkmayan, seçmene hesap vermeyen, vergi verenlerin parasını vergi verenlerce denetlenemeyen bir şekilde harcayan üniformalı bir “vasi”nin iktidara ortak olduğu bir devlet...</b> Bu vesayet düzeninin kurumsal dayanaklarını ortadan kaldıracak bir demokratik anayasayı henüz yapamamış bir toplumun bu yöndeki her girişiminin önüne set çeken, bunu “demokrasi” adına savunmaya kalkan ve demokrasiymiş gibi kabul görmek isteyen bir devlet.</p>
<p><b>Türkiye Cumhuriyeti bir “hukuk devleti”  de değil.</b></p>
<p>Çünkü bu ülkede hukuk, ideolojik arka planı itibariyle, yasaların herkes için eşit olarak uygulandığı bir sistemi temsil etmiyor. Çünkü bu devletin mahkemelerinin kararları, hukukun evrensel normları karşısında fena halde çuvallıyor; Avrupa İnsan Hakları Sözleşmesi’nin ihlalini âdeta spora dönüştürmüş bir hukuk sistemimiz var. Çünkü bu ülkede hukuk, gerek metinleri, gerek organları, gerekse yorumları itibariyle, devleti vatandaşa karşı kollamak; devletin ideolojisinin çevresinde koruyucu bir zırh oluşturmak; demokratik, laik ve hukuki olmayan bir devleti, demokratik, laik ve hukukiymiş gibi göstermek için kullanılıyor.</p>
<p><b>Bizlerse, bu devletin karşısında, bayat bir balığın baygın gözlerine bakıp, onun çürümüş etlerinden yayılan pis kokuya dayanmaya çalışan çocuklara benziyoruz bazen. Laik olmadığını, demokratik olmadığını, evrensel anlamda hukukun normlarına uymadığını bildiğimiz bir devletin “laik, demokratik, hukuki” davranmasını; kendisine verdiği yalancı isimlere uygun hareket etmesini istiyoruz.</b></p>
<p>Şu tartıştığımız şeye bakın... Anayasa Mahkemesi’nin anayasa değişiklik paketi konusunda Anayasa’yı çiğneyen bir karar alması o kadar kuvvetle muhtemel ki, bir çıkış yolu arıyoruz. Anayasa Mahkemesi’nin sicili ortada velhasıl. Daha önce yaptığını tekrarlaması; “esasa girmemiş” gibi davranarak, değişiklik paketinin bazı maddelerini “esastan” iptal etmesi pekâlâ mümkün.</p>
<p>Mahkemenin raportörü Osman Can, bugüne dek bu devlete karşı pek az sergilenmiş  bir cesaretle ortaya çıkıp, “Mahkeme yine ‘mış’ gibi yaparsa, bu hukuksuzluğa boyun eğmemek, Anayasa’yı çiğneyen bir kararı ‘yok’ hükmünde saymak gerekir” deyince kıyametin kopması bundan. Ölü bir balığı kuyruğundan tutup akvaryumda yüzdüren çocuklar gibi yapmaya alıştık zira biz; yargı ve medya değil sadece, hükümet de alıştı. Can’ın önerisinin tartışılmasından ziyadesiyle memnun olanlar, bu öneriyi “hukuka uygun” bulanlar bile nitekim, “aman ha” diyorlar, “hükümetin hiçbir üyesi bu öneriye sahip çıkmasın... Yeni bir kapatma kararının mührünü vurmak olur bu.”</p>
<p><b>Öyle ya, laikmiş gibi yapan devletin, demokratik olmadığını hepimizin bildiği anayasasından yola çıkan ve seçimle işbaşına gelmemiş ama başımızdan da hiç gitmemiş iktidar ortaklarının gösterdiği istikamette yürüyen Anayasa Mahkemesi’nce “laikliğe karşı odak” ilan edilmiş bir parti, kapatılmaktan korkmasın da ne yapsın?</b> Ve bu parti, bu hükümet, öncülük ettiği ve “mış” gibi yapan sistemi değiştirmek yönünde yetersiz ama önemli bir adım oluşturan anayasa paketinin halkoyuna sunulması engellenirse, ne yapmalı?</p>
<p>Osman Can’ın gösterdiği istikamet, özü itibariyle siyasi de olsa çerçevesi itibariyle bir hukuk mücadelesi ve ben Can’ın önerisini çok önemli buluyorum. Zira<b>Anayasa’yı, Anayasa Mahkemesi’ne karşı da korumanın gerekli olduğunun ifadesi bile başlıbaşına bir “devrim.” Yine de, hukuk devletiymiş gibi yapan bir yerde, bu mücadelenin hukuki sınırlar içinde kazanılması mümkün olmayabilir.</b></p>
<p><b>Bence kurtuluş siyasette...</b> Anayasa Mahkemesi, değişiklik paketine ilişkin kararında Anayasa’yı çiğnerse, devletin “mış” gibi yapmasından bıkan herkesin bu ihlali ifşa etmesi şart. Bu durumda, hükümetin yapması gerekense, “imkânsız” bir hukuk mücadelesinden ziyade, kazanabileceği alanda savaşmak, yani hızla sandığa gitmektir. Üstelik bu kez, seçmene daha somut bir söz vererek; devletin “mış” gibi yapmasını önleyecek, gerçek anlamda demokratik, laik ve hukuki bir düzenin altyapısını oluşturacak yeni bir anayasa vaadiyle yapmalıdır bunu.</p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-bizi-sandik-kurtarir.htm), [web.archive.org (arşiv bağlantısı)](http://web.archive.org/web/20100620000315/http://www.taraf.com.tr:80/yasemin-congar/makale-bizi-sandik-kurtarir.htm)
# ‘Beni karakterlerim yarattı’ 

*Yasemin Çongar 19.06.2010*

<div class="yazi">
<p>* Yasemin Çongar’ın bu yazısı YA DA köşesinde değil, Kültür-Sanat sayfasında yayımlanmıştır. <br/></p>
<p>***  <br/></p>
<p>Portekiz’in ne okyanusa kıyısı, ne de İspanya’ya sınırı olan en içerlek, en yalnız vilayetidir Ribatejo; adını, bağrından akan lacivert nehirden alır. Toprağı bereketli, üzümleri ve şarabı meşhurdur. Bağcılık yapmayanların at ya da boğa yetiştirdiği köylerde, toprakla mütemadiyen haşır neşir ve hayvanlarıyla hasbıhal halinde insanlar yaşar.</p>
<p>Bunları  José Saramago’dan öğrendim. Saramago’nun 1998 Nobel Edebiyat Ödülü’nü kabul konuşması, “Hayatım boyunca tanıdığım en bilge adam okuma yazma bilmiyordu” diye başlar.</p>
<p>O adam, Ribatejolu bir köylü olan Jeronimo Meirinho’dur; karısı Josefa ile birlikte, havanın don yaptığı kış gecelerinde ağır bir battaniyenin altına kıvrılmadan önce, üşümesinler diye ağıldaki domuz yavrularını da yatağına taşıyan Jeronimo, soğuğu unutmak ve unutturmak için anlattığı destansı hikâyelerin, küçük torununun zihninde, bin bir dönüşümden geçip çoğalarak, dünya edebiyatının en kuvvetli seslerinden birini yaratacağını tahmin etmiyordu sanırım.</p>
<p>Oysa biz bunu biliyoruz; Ribatejo’da sarhoş bir nüfus müdürünün, hüviyetine, ailesinin gerçek soyadı yerine, köylülerin babasıyla alay etmek için kullandıkları “yabani turp” anlamındaki “Saramago” kelimesini yazdığı o küçük torunun, yıllar içinde çok büyük bir yazara dönüştüğünü biliyoruz.</p>
<p>Nobel Edebiyat Ödülü’ne uzanabilenler arasında, en yoksul kökenden gelenlerden biri José Saramago; yazarlığını besleyen şeyin, onu kendi geçmişine, kendi içine ve hep daha daha derine bakmaya zorlayan bu “yoksulluk” olduğunu bildiği için belki de, “Herkesin” diyor, “bu dünyada ekip biçebileceği kendisine ait küçücük bir toprak parçası var. İş, o toprağı ne kadar derin kazabildiğinizdedir.” <br/></p>
<p><b>Pessoa’nın açtığı  yolda</b></p>
<p>Topraksız köylülerin hayalgücü  zengin çocuğu, 12 yaşından itibaren Lizbon’da teknik lisede okurken, okul kütüphanesini aşındırıp durur ve bir gün, Ricardo Reis’in şiirlerini keşfeder. Hayatta ne olmak istediğini o şiirlerden öğrenir; mutlaka yazacaktır, yazar olacaktır. “Ricardo Reis” adının, Portekiz’in bu dünyaya en büyük hediyelerinden şair ve yazar Fernando Pessoa’nın mahlaslarından biri olduğunu ise bilmez henüz. Ama Reis’in şiirleri sayesinde, okulda öğrendiği araba tamirciliği mesleğini sadece iki yıl yapar... Mutlaka yazacaktır ve o sırada bunun için en uygun yerin gazeteler olduğunu görüp, içinde edebiyatçı saklayan bir muhabir olarak çalışmaya başlar.</p>
<p>Yıllar sonra, 1984’te yayımlanan <b><i>Ricardo Reis’in Öldüğü Yıl</i></b> adlı romanıyla, Pessoa’ya gönül borcunu öder Saramago. “Ricardo Reis” adını salt bir “mahlas” gibi değil, ayrı bir kimlik, adeta yaratılmış bir şahsiyetin işareti gibi de kullanmıştır Pessoa; “Ben yazılacak bir romanın kahramanıyım” demesi boşuna değildir. Pessoa’nın bu sözünü, Saramago hayata geçirir; Pessoa’yı “öteki ben”lerinden biri olan Ricardo Reis’le buluşturmakla, “ustam” dediği büyük yazarı bir karaktere dönüştürmekle kalmaz, aynı zamanda kendi içine de yerleştirir. <br/></p>
<p><b>Sürgünde bir komünist</b></p>
<p>“Her bir harfte, her bir kelimede, her bir sayfada, birbiri ardından her kitapta yaptığım şey, aslında yarattığım karakterleri peyderpey içime yerleştirmektir. Bu karakterler olmasaydı, bugün karşınızdaki bu adam olmayacaktım ben...”</p>
<p>Böyle der Saramago; Nobel konuşması da zaten, “Karakterler Yazarın Ustasına Nasıl Dönüşür; Yazar Karakterlerinin Nasıl Çırağı  Olur” başlığını taşır.</p>
<p>O karakterler arasında, Saramago’nun adını elli yaşından sonra ilk kez edebiyat çevrelerinde duyurmasını sağlayan ve ilhamını dedesiyle anneaanesinden alan Baltasar ve Blimunda vardır örneğin. “Bir çıraktım ve anneannem Josefa ile dedem Jeronimo’nun zamanından aklımda kalanları, büsbütün şiirsiz sayılamayacak kelimelere dökebildiğimi görmüştüm. Zira biliyordum ki, dünyayı yörüngesinde iki şey tutar; kadınların konuşmaları ve rüyalar...”</p>
<p><b><i>Baltasar ve Blimunda</i></b> romanını böyle anlatır Saramago. On bir yıl sonra, 1995’te, en önemli kitaplarından biri sayılacak olan ve Türkçeye kısaca “Körlük” adıyla çevrilen, <b><i>Körlük Üzerine Bir Deneme</i></b>’de, adları değil, sadece sıfatları olan karakterlerini, bir körleşme salgınının kurbanı yapan yazar, görmeyen gözlerin tanıklığında, toplumun çürümesini anlatacaktır.</p>
<p><b><i>İsa’ya Göre İncil</i></b> romanında ise, çırak-yazar, bu kez İsa’yı, Tanrı’yı ve Şeytan’ı birer karaktere dönüştürürken, Tanrı’nın insana gazabına diker gözünü ve “Ey insanoğlu,” diye yakarır usta-Tanrı adına, “O’nu affet, çünkü ne yaptığını bilmiyor.”</p>
<p>Ne yaptığını  bilmez bir ustanın, işini iyi yapmaya çalışan çıraklarından biridir Saramago; <b><i>İsa’ya Göre İncil</i></b> muhafazakârlardan büyük tepki görünce, Portekiz’i terk edip, İspanya’ya ait Kanarya Adaları’nda sürgün hayatı yaşamaya başlar.</p>
<p>Asidir o; iflah olmaz bir komünisttir. Diktatörlüğün zulmünü kavramış bir Portekizli olarak mazlumla dayanışmaya, zalime direnmeye önem verir. 2006’daki Lübnan Savaşı sırasında, İsrail’i çok sert bir dille kınayan dünya yazarlarının öncülüğünü yapmasında, 2009’da başarısızlıkla sonuçlansa bile, Avrupa Parlamentosu’na girmeye çalışmasında bu direnişçi ruhun etkisi vardır kuşkusuz.</p>
<p>İsrail işgali altındaki Filistin topraklarında hayatın, Nazilerin Auschwitz Toplama Kampı’nda yaşananlardan farksız olduğunu söyleyecek kadar da, meydan okumaya meraklıdır. Batı’da bir anda “antisemit” ilan edilmesine yol açan bu meydan okumanın ardından, ünlü edebiyat eleştirmeni ve Yahudi kimliğiyle tanınan Harold Bloom’un Saramago için söyledikleri ise edebiyat tarihinin bir parçası bugün:</p>
<p>“Philip Roth’dan sonra, yaşayan en büyük yazardır Saramago; müthiş bir dil ustasıdır, karakter ustasıdır, monolog ustasıdır. Ama neden siyasi olarak hiç olgunlaşamadığını, neden Portekizli bir Stalinist olarak kalmakta bu kadar ısrar ettiğini birtürlü kavramayamıyorum.”</p>
<p>José Saramago artık yaşamıyor. Kanarya Adaları’ndaki evinde dün son nefesini verdi. 88 yaşındaydı. Ondan geriye çoğu hâlâ Türkçeye çevrilmeyi bekleyen onlarca kitap kaldı; çok derin kazılmış bir toprak parçası bıraktı bize.</p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-beni-karakterlerim-yaratti.htm), [web.archive.org (arşiv bağlantısı)](http://web.archive.org/web/20100622042007/http://www.taraf.com.tr:80/yasemin-congar/makale-beni-karakterlerim-yaratti.htm)
# Gazetecilik, edebiyat ve dijimodernizm 

*Yasemin Çongar 20.06.2010*

<div class="yazi">
<p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/></p>
<p>***  <br/></p>
<p>Bizim diyara “ışık, biraz daha ışık” getiren haziran ayının nazlı günbatımlarını hep sevdim. Güneşin yengeç dönencesinin dikine gitmesi sayesinde uzayan günlerin, akşamlarımızın ruhuyla oynaması güzel... Gazetenin ilk baskısı ile karanlığın çökmesi arasına sıkışan bu ödünç saatlerde, birlikte susmak ve yürümek kadar, sayfalarına usulca pembeleşen günışığı düşmüş bir kitabı, yalnız başına okumak da güzel.</p>
<p>Can Yayınları, uzatmalı haziran akşamlarına gayet uygun bir hediye verdi bu ay bize: Sándor Márai’nin <b><i>Egy polgar vallomasai</i></b> (Bir Burjuvanın İtirafları) romanı, Sevgi Can Yağcı’nın Macarcadan yaptığı tercümeyle Türkçede. Otobiyografik bir roman bu.</p>
<p>Elliden fazla kitap yazan ve 89 yaşındayken, kendi hayatına son verene dek pek tanınmazken, kitaplarının ölümünden sonra yapılan çevirileri sayesinde, dünyanın, kadrini bilmediği bir dâhi misali, hayret, coşku ve biraz da suçluluk duygusuyla keşfedip kucakladığı <b>Márai, çocukluğunu ve gençliğini anlatıyor; bunu yaparken de, derin bir iç hesaplaşmaya ortak ediyor okuru; kitabın adına uygun biçimde, kendini itiraf ediyor</b>.</p>
<p>1900 doğumlu Márai’nin itirafları, yazarın daha sonra Amerika için terk edeceği Peşte’de, bir burjuva ailesinin çocuğu olarak geliştirdiği alışkanlıklardan, kurduğu hayallerden, yok saydığı zaaflarıyla yok sayamadığı  hırslarından ibaret değil... Romanın beni en çok etkileyen bölümü, yazarın, dışa vurduğu “gazeteci” ile içinde sakladığı “edebiyatçı” arasındaki müzmin mücadeleyi deştiği sayfalar. Tanıdık bir şizofreninin, tanıdıklığı ölçüsünde can yakan bir anlatımı:</p>
<p>“<b>Yazar bazen soylu olmayı ister, bazen bir şeyleri onaylamayı, içtenlikle ‘evet’ demeyi ister. Gazeteci ise iki kılıçla dövüşür; yazar bazen kabul edip sussa da savaştığını hisseder.</b> Ben de iyi bir gazetecinin, öfkesiyle, suçlamalarıyla ve sevimsizlikleriyle barışık olduğunu öğrendim... Öfkeme sonuna kadar güvenmediğimi fark etmem içinse yılların geçmesi gerekti. Bir gün seçmek zorunluluğu çıktı ortaya. <b>Yazar söz istediğinde gazetecinin susması gerekiyordu, iki ayrı hayatı yaşamak, ayrı iki şeye inanmak olanaklı değildi; yazıişlerinin hücum saatlerinde mutlaka nefret etmen ve yok etmen gerekeni, günün farklı zamanlarında ‘anlamak’ mümkün olmuyor...</b>”</p>
<p>Gazete bürolarında yaşamayı, kendine şu ya da bu nedenle reva görmüş yazarların ruhsal bölünmesinin esrarı da burada saklı, sanırım. “Gazeteci,” Márai’nin tarif ettiği gibi, muhalefet eden, maske düşüren, dövüşen ve dövüşerek dünyayı değiştireceğini sanan bir mahlukken, bütün bunlardan çok daha zor bir işe kalkışıp, insanı ve dünyayı anlamaya çalışanlara da “yazar” deniyor. <br/></p>
<p><b>“Yeni yeni” dedikleri</b></p>
<p>“Anlamak” isteyen gazetecilere “yazar,” yazdıklarına da “edebiyat” muamelesi yapılmaya ilk olarak kırk yıl kadar önce Amerika’da başlandı. İngilizcenin gelmiş geçmiş en çok satan yazarlarından Tom Wolfe, 1973’te yayımladığı <b><i> The New Journalism</i></b> (Yeni Gazetecilik) adlı antolojinin girişinde büyük bir iddia ortaya attı. <b>“Kurgu, en azından ABD’de edebiyatın ana kulvarı değil”di artık Wolfe’a göre</b> ve “ne yazık ki, gazetelerdeki insan hikâyelerinin çoğu pek yavan”dı. Bununla birlikte, Amerika’da yepyeni bir yazı ve yazar türünün geliştiğini ilan ediyordu Wolfe; gerçek olayları keskin bir gözle izleyip, gerçek konuşmaları hikâyelerle terbiye edilmiş bir kulakla dinledikten sonra lezzetli bir dille yazabilen, edebî olmak için ille de “kurgulamak” gerekmediğini kavramış gazetecilerden söz ediyordu. <b>Wolfe’un bugün artık bir “klasik” olan antolojisinde yer verdiği Truman Capote, Joan Didion, George Plimpton, Norman Mailer ve Gay Talese gibi isimlerin kaleme aldıkları röportajlar, “yeni gazeteciliğin en başarılı örnekleri” olmanın ötesinde, yirminci yüzyıl Amerikan edebiyatının da olgun birer meyvesi sayılıyor şimdi.</b></p>
<p>“Yeni gazetecilik” ya da Amerika’daki akademik adıyla “edebî gazetecilik” (<i>literary journalism</i>) alanı, son kırk yılda çok gelişti. Oxford Üniversitesi Edebiyat Profesörü ve Britanya’nın en önemli edebiyat eleştirmenlerinden John Carey’nin editörlüğünü yaptığı yıllık <b><i>Faber Book of Reportage</i></b> ve Ian Jack’in her sene yayına hazırladığı <b><i>Granta Book of Reportage</i></b> adlı derlemeler sayesinde, dünyanın farklı dillerinde yazılmış edebî haber-röportajlar, İngilizcede toplu halde bulunabiliyor şimdi. Ryszard Kapuściński, Günter Wallraff gibi yazarlar, “yeni gazeteciliğin” dünyadaki en büyük isimleri arasında sayılıyor. Ve bu “edebî” tür, yeni yüzyılda, Robert S. Boynton’ın 2005 tarihli antolojisine verdiği adla <b><i>The New New Journalism</i></b> (Yeni Yeni Gazetecilik) diye anılıyor daha ziyade. “Yeni yeni gazetecilik,” Sándor Márai’nin anlattığı temel çelişkiden ziyade, o pek tuhaf</p>
<p>çift unvanla “gazeteci-yazar” olarak bilinmekten gocunmayan Anthony Burgess’ın Daniel Defoe için yazdığı ünlü cümleyi destekleyen ürünlerin ortak adı bir bakıma.<b>“Daniel Defoe”</b> der Burgess, <b>“ilk büyük İngiliz romancıdır, çünkü o, aynı zamanda ilk büyük İngiliz gazetecidir.”</b> <br/></p>
<p><b>Kurgu dergilerden kovulurken...</b></p>
<p>Olsa iyiydi, tabii ama her şey bu kadar basit değil, maalesef. Nitekim, geçen hafta, Sándor Márai’yi okurken, sadece “yeni yeni” gazeteciliğe değil, <b><i>Mother Jones</i></b>dergisinin son sayısındaki Ted Genoways imzalı makaleye de gidip geliyordu aklım. Genoways’in <b><i>Virginia Quarterly Review</i></b> adlı edebiyat dergisinin yayın yönetmeni olduğunu bilince, makalesinin başlığı daha da manidar oluyor: <b>“The Death of Fiction?”</b> (Kurgunun Ölümü Mü?)</p>
<p>Genoways, eskiden <b><i>The Atlantic</i></b>, <b><i>Esquire</i></b>, <b><i>Mother Jones</i></b>, <b><i>Playboy</i></b>, <b><i>GQ</i></b>, <b><i>Vanity Fair</i></b> dâhil birçok derginin, her sayıda mutlaka “kurgusal” bir hikâyeye de yer verirken, artık bundan vazgeçtiklerini hatırlatıyor. Hikâyeler ve roman parçaları, <b><i>The New Yorker</i></b> ve <b><i>Harper’s</i></b> gibi bir iki istisna dışında, İngilizce popüler süreli yayınlardan da, günlük gazetelerin kültür eklerinden de kovulalı çok oldu. Şiire, hikâyeye, roman tefrikalarına yer veren edebiyat dergileri ise, ya birbiri ardından kapanıyor ya da artan biçimde haber-röportaj türü ürünlere açıyorlar sayfalarını ve, Genoways’e göre, bunların çoğu da “yeni yeni gazetecilik” kapsamına dâhil edilmeyi hak edecek edebî derinlikten yoksun. <b>YouTube’un, Twitter’ın ve <i>reality show</i>’ların hükümranlığındaki post-postmodern hayatlarımızda, “gerçeklik” denen o kocaman yanılsamanın paramparça edilmesinden müteşekkil ve teşhircilikle dikizcilikten mülhem kısa tanıklıklarla avunmamız bekleniyor bizden; anlamak ya da anlatmak yerine gıdıklamak ve gıdıklanmakla yetinmemiz isteniyor velhasıl.</b> <br/></p>
<p><b>Tuşların ucundaki anlam</b></p>
<p>Esasen, işi “anlamak”  olan yazarlar için değil sadece, “anlamak ve anlatmak” isteyen gazeteciler için de müşkül bir çağda yaşıyoruz biz. Alan Kirby, bu çağa “dijimodernizm” adını veriyor. Kirby’nin yeni kitabının adı başlı başına bir tarif: <b><i>Digimodernism: How New Technologies Dismantle the Postmodern and Reconfigure Our Culture</i></b> (Dijimodernizm: Yeni Teknolojiler Postmoderni Nasıl Parçalarına Ayırıyor ve Kültürümüzü Nasıl Yeniden Şekillendiriyor).</p>
<p><b>Kirby’ye göre, post-modern sonrası dönemin, yani dijimodernizmin en belirgin özellikleri, bu döneme ait metinlerde kendini eleveriyor. Çocuksu, dolaysız, isimsiz, çoğul, sonsuz, görünür ve gelişigüzel metinler bunlar. En önemlisi de, “interaktif” metinler...</b> Giderek, edebiyatın ve yeni gazeteciliğin yerini, dijital teknolojinin metinlerle karşılaştığı ortamların ürünü olan “yepyeni” bir yazı türünün almasının kaçınılmaz olduğu kanısında Kirby. Twitter yazışmalarından SMS’lere, online chat’ten blogculuğa bilumum ortamda yaratılan bu “yazı”nın temel farklılığını şöyle tanımlıyor:</p>
<p> “Metin, artık parmakların tuşlar üzerinde gezinmesiyle oluşan, oluşurken elektronik ağın anonim katılımcıları tarafından ânında izlenen ve içine girilebilen, değiştirilebilen kolektif bir şeye dönüştü. Yeni edebiyat, bu metinlerle yazılacak.”</p>
<p>Böyle derken eklemeyi de unutmuyor Kirby; <b>“ilk dijimodernist roman henüz yazılmadı.”</b> Yazılır elbet; yazılacaktır. Ama bunun için sabırsızlandığımı söyleyemeyeceğim. <b>Nitekim, anlamanın ve anlatmanın, aynı anda tuşlara dokunan kalabalıkların yapabileceği “dijital” bir şey olduğundan pek emin değilim ben; anlama çabası, bazıları için “anlık” tatminlere erişebilir belki ama beni bunun tatmin edeceğinden emin değilim.</b> Yazarın ve <b>yazı</b>nın yalnızlığını da sevdiğimden belki, Sándor Márai’nin muhasebesi başka bir çağa ait gibi gelmiyor bana: “Dünyanın bütün kusurlarını, rezilliklerini, yolsuzluklarını mutlaka benim yok etmem gerektiğine inanmayı bıraktım, iyi yazılar yazarak dünyayı değiştirmenin olanaklı olduğuna inanmayı da. Belirsiz, sersemletici bir duygu sardı beni, çok yüksekten aşağı bakan bir duvarcı gibi, yazılan her söze dikkat etmeye başladım; daha az çalıştım ve bu daha az çalışma, daha fazlasını verdi.”</p>
<p>Daha iddiasız, daha az, daha dikkatli ve, evet, belki daha yüksek bir yerde durup, daha da yalnız kalarak yazabilmek, insanı ve dünyayı “anlamak” için hâlâ elzem bence.</p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-gazetecilik-edebiyat-ve-dijimodernizm.htm), [web.archive.org (arşiv bağlantısı)](http://web.archive.org/web/20100622045637/http://www.taraf.com.tr:80/yasemin-congar/makale-gazetecilik-edebiyat-ve-dijimodernizm.htm)
# Bir maktulün katilini anlama çabası 

*Yasemin Çongar 26.06.2010*

<div class="yazi">
<p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/></p>
<p>*** <br/></p>
<p>Bana, öldürdüğün kadının gözlerini anlat; son ânında sana nasıl baktığını... Yalvarıyor muydu, korkusuz muydu, öleceğinden emin miydi? Açık mıydı gözleri kadının, yoksa onları kapatarak mı bekledi ölmeyi?</p>
<p>Bu soruları  ancak bir çocuk, bu kolaylıkla sorabilir sanırım. Yetişkinler, böyle sorulardan korkarlar zira; muhtemel cevapların da sorular gibi çıplak ve çiğ olmasından çekinirler. Cinayet ânını merak etmenin de, anlatmanın da cânice bir yanı olduğunu düşündüğümüzden belki, çoğumuz, böyle bir konuşmaya tanık olduğumuzda, cevapları veren kadar soruları soranın da “hastalanmış” olduğunu varsayarız.</p>
<p>Bir çocuğun öz dedesine bu soruları sorduğunu duymuştum ben. Dedesi eski bir Nazi subayıydı; öldürdüğü kadınsa gencecik bir Partizan. Çocuk samimi bir merakla soruyordu. <b>Dedesi, içindeki kelimeleri azat edercesine, usulca cevapladı onu; çok sakindi sesi ve çok suçlu.</b></p>
<p>Sana tecavüz eden adamın gözlerini anlat bana; o gözler kafanın içinde yeniden canlandığında, ne yapmak istediğini söyle... Arzu mu vardı  tecavüzcünün gözlerinde, öfke mi, intikam mı? Mutluydu, diyebilir misin o gözlerin sahibi için?</p>
<p>Bu soruları  bir çocuk bile bu kolaylıkla soramaz. Tecavüz konuşulmaz çünkü. Biz, tecavüzün, cinayetten de korkunç olduğunu biliriz içten içe; öyle öğrendik, öyle kabullendik.</p>
<p><b>Sana tecavüz eden adam, zevk mi alıyordu bundan, yoksa gizlice acı mı çekiyordu?</b> Bir psikiyatristin, bu soruyu hastasına sorduğunu biliyorum ben. İyileşmenin tek yolunun, “anlatmak” olduğuna inanan kadın, iyileşmenin nasıl bir şey olduğunu bilmeyen kadına soruyordu: “Zevk mi duyuyordu tecavüzcün, acı mı... Söyle bana.” Tecavüz ânını asla hatırlamak istemeyen “hasta” susuyordu. O sustukça, eğer hatırlamazsa, asla unutamayacağını söyleyen “doktor” konuşuyordu: “Anlatmalısın. Aşmak için anlamalı; anlamak için anlatmalı, öfkelenmeli, ağlamalısın.”<br/>   <br/></p>
<p><b>Terörizme giden beş  yol</b></p>
<p>Lacivert tayyörlü kadınlar vardır; başka bir renkte, başka bir kıyafet giydiklerinde bile lacivert tayyörlü kalan kadınlar. Onlardan biriydi Jessica Stern; benim için öyleydi: <b>bir tayyör, yuvarlak burunlu küt topuklu pabuçlar, incileri iri bir kolye, nadiren de olsa sedefli bir tebessümle sergilediği inci gibi dişler; Amerika’nın kuzeydoğusunun, o kendinden pek emin, konuşurken ağızlarından çıkan her bir hecede, eğitimlerinden, erdemlerinden ve erkeklerinden çok memnun olduklarını fısıldayan kadınlarına özgü, kuvveti ölçüsünde sükûnetli bir ses.</b></p>
<p>Şu anda Harvard Üniversitesi Hukuk Fakültesi’nde, Terörizm ve Hukuk Programı’nın direktörlüğünü yapıyor Stern; “Terörizmi Anlamak” adlı bir ders veriyor. Ben onu 1990’ların ortasında tanıdım; Bill Clinton’ın Ulusal Güvenlik Konseyi’nin mensuplarından biri olarak, Beyaz Ev’in karşı kaldırımındaki o heybetli eski ofis binasında çalışıyordu. Otuzlu yaşlarındaydı ama Washington’da, uluslararası terörizm konusunda ne dediğini bilen az sayıdaki uzmandan biriydi. İslamî örgütlerle yakından ilgilenirdi; Clinton yönetiminin Kürt meselesine demokratik çözüm getirilmesi tezine sahip çıkar, Türk ordusuna “misket bombası” satılmaması için devreye girer, PKK’dan “terörist eylemler yapan bir örgüt” diye bahsederdi.</p>
<p>Kimyager kökenli, Harvard’dan kamu yönetimi alanında doktorası olan, çok okuyan, çok bilen, yaşının ötesinde görmüş geçirmiş  bir hali olan bu lacivert tayyörlü kadın, daha sonra bütün mesaisini “teröristler”e ayırmaya başladı. <b>Dünyanın dört yanını gezdi; İslamî, Hıristiyan ve Yahudi radikallerle buluştu; bir gazeteci gibi medreselere, cezaevlerine, kamplara gitti; davaları adına sivilleri öldürmeyi göze alan eylemcilere kimi zaman bir çocuk gibi acul ve çıplak sorular sordu, kimi zaman da bir psikiyatrist gibi, hatırlamalarını bekleyerek sabırla dinledi onları.</b></p>
<p>Ortaya çıkan kitap, 11 Eylül saldırılarıyla temelinden sarsılan Amerikan toplumuna, onu “düşman” bellemiş insanları, başka hiçbir kitabın anlatmadığı gibi anlatıyordu: <b><i>Terror in the Name of God: Why Religious Militants Kill</i></b> (Tanrı Adına Terör: Dindar Militanlar Niçin Öldürürler).</p>
<p>Stern, ister Amerika’da yaşayan aşırı sağ Hıristiyan çeteciler olsun, ister Hamas mensupları, ister Süleyman’ın Tapınağı’nı  yeniden kurmak için silahlanmış radikal Yahudiler, Tanrı adına ölmeyi ve öldürmeyi göze alan dindarları bu yola sevk eden beş ortak “dert” olduğunu yazdı o kitapta: Toplumdan dışlanmışlık hissinin beslediği bir <b>yabancılaşma</b>; otoriter devlet tarafından ikinci sınıf muamelesi görmenin sonucu olan <b>aşağılanmışlık</b>; zorunlu nüfus hareketlerinin yarattığı <b>demografik baskı; tarihsel bir haksızlık</b> fikri ve bunu tersine çevirme iddiası ile bağımsızlık, özerklik ve benzeri taleplerle ortaya çıkan <b>toprak kavgası</b>...</p>
<p>Genç  insanları terörizmden medet ummaya yönelten bu beş derdi inceleyen kitap, bununla yetinmiyor, bireysel hayatlar üzerinde yoğunlaşıp, onları ve onların üzerinden terörün psikolojisini anlamaya çalışıyordu. Katilini tanımaya çalışan bir maktul gibi yazmıştı Stern. <br/><br/><br/></p>
<p><b>“Zührevi bir hastalıktır utanç”</b></p>
<p>O lacivert tayyörlü  kadınların “iç”lerine bakmayı hep istemişimdir ben. Erkek olsaydım ya da kadınlara tensel bir ilgi duysaydım, işim daha kolay olurdu belki; o kadınların peşine düşerdim. Jessica Stern, benim için gizemli bir haber kaynağı olmaktan çıkıp, <b><i>Terror in the Name of God</i></b>’ın yazarına dönüştüğünde şaşırdığımı hatırlıyorum; yazar Stern, bürokrat Stern’ün üzerindeki kılıfı çekip almış, tayyör gitmiş, inciler dökülmüş, ortaya başkalarının kabuğunu soymaya çalışırken kendi kabuğundan da sıyrılmayı deneyen bir kadın çıkmıştı âdeta.</p>
<p>Yanılmışım. Daha doğrusu, Stern’ün kuşandığı kabuğun kalınlığını  azımsamışım. Onun, Amerika’da geçen hafta yayımlanan yeni kitabını,  şaşırarak, sarsılarak, yer yer nefes almakta zorlanarak okurken anladım bunu. Kitabın adı <b><i>Denial: A Memoir of Terror </i></b>(İnkâr: Bir Terör Hatıratı). <b>“Sessiz kaldım ve hayatım boyunca dinledim” diyor Stern bu kitapta, “ama şimdi, nihayet konuşacağım.”</b> Ve konuşuyor; çıplak, hatta çiğ görünmekten hiç korkmadan, hatırlamaya cesaret ederek, öfkesini gizlemeksizin, intikam duygusunu itiraf edip kendini bağışlamaya zorlamadan, anlamak ve aşmak için anlatıyor.</p>
<p>“Son yirmi yıldır,” diye başlıyor kitabın önsözü, “kötülüğün ve şiddetin nedenlerini araştırıyorum. Şu ana dek, bu işin niçin ilgimi çektiğini, bu yaptığımı nasıl olup da yapabildiğimi hiç sorgulamadım. Bu kitap, terörizm üzerine çalışmalarımı anlattığımda bana her zaman sorulan bir soruyu cevaplıyor: Senin gibi bir ‘kız’ nasıl olur da Pakistan’daki terörist eğitim kamplarına gidebilir? Hiç korkmadın mı? Cevabım şu; korktuğumun farkında değildim. Bu kitap da neden farkında olmadığımı anlatıyor. Bir dizi travma yaşayan insan, korkuyu gerektiği gibi hissetme yeteneğini yitiriyor zira.”</p>
<p><b><i>Denial</i></b>’ın ilk bölümünün başlığı: “Tecavüz.”</p>
<p><b>Tecavüze uğradığımı biliyordum. Tuhaf olan şey şu... Eğer kız kardeşim de tecavüze uğramasaydı, eğer bunu hatırlamasaydı ve buna ilişkin polis raporu, burada masamda önümde durmasaydı, bu tecavüzlerin gerçekleştiğinden kuşku duyabilirdim. Olayın hatırası bir rüyaya benziyor çünkü. Kenarları bulanık...”</b></p>
<p>Gerisi Stern’ün, 1973’te kendisinin ve kız kardeşinin başına gelen tecavüzü  bir polis şefinin yardımıyla, soruşturma belgelerine, olayı  yıllar önce bizzat kendisinin anlattığı ses kayıtlarına bakarak hatırlama ve anlama çabası. Massachusetts eyaletindeki nezih bir evde, telefon kablosunu kesen bir yabancının tecavüzüne uğradığında on beş yaşındaymış Stern; kız kardeşi ise on dört. Tecavüz sahnesini an be an yeniden yaşayarak yazdığı sayfaları, irkilmeden, hiddetlenmeden, derin bir sızı hissetmeden okumak imkânsız ama, o korkunç geceden daha korkunç bir şey varsa, o da Stern kardeşlerin, başlarına gelenden çıkardıkları ders. <b>“Utancın zührevi bir hastalık olduğunu öğrendim” </b>diyor Stern; polisin önce kendilerine inanmadığını, olayın gerektiği gibi soruşturulmadığını, basından gizlendiğini ve gerçeğin üzerine örtülen “utanç” perdesi sayesinde, aynı adamın 1971-1973 arasında tam 44 genç kıza tecavüz ettiğinin yıllar sonra ortaya çıktığını yazıyor: <b>“Herkes ama herkes inkârcıydı.”</b> <br/><br/><br/></p>
<p><b>Yaşama iştahını  yitirmek</b></p>
<p>Stern’ün hikâyesinde, sadece gözü dönmüş bir tecavüzcü yok; torunlarıyla çıplak duşa girmeyi seven mucit bir dede de var. Röntgen teknolojisinin gelişmesine buluşlarıyla katkıda bulunan bu adam, ışınların sağaltıcı  gücüne öylesine inanıyor ki, gereksiz bir röntgen terapisine maruz bıraktığı öz kızı (Jessica’nın annesi), aşırı radyasyona bağlı lenfoma sonucu, yirmi sekiz yaşında ölüyor.</p>
<p>Kitabı  okurken, <b>Jessica Stern ile kız kardeşinin, onları bunca örselemiş bir başlangıçtan sonra nasıl olup da hayata devam ettiklerinden, nasıl o kadar sağlam bir kabuk geliştirip içine sığındıklarından ziyade, bir yandan saklanırken, bir yandan da nasıl bu kadar aktif, bu kadar ortada, bu kadar “mutlu” olabildiklerine şaşırdım ben.</b> Önemli bir akademisyen, ünlü bir yazar olan Jessica ile başarılı bir şirket yöneticisi ve amatör opera sanatçısı olan kız kardeşinin kuvveti, gıpta ile tedirginlik karışımı bir his verdi bana. “Helal olsun” demekle “bu kadarı da fazla, burada hakiki olmayan bir şey var” demek arasında gidip geldim... Ta ki kitapta, Stern’ün tecavüzcüsüne uygulamayı hayal ettiği şiddeti anlattığı o en çıplak, o en çiğ bölümlere kadar. Onun yaşadıklarına inanmayan, bunları yaşamasını önlemeyen ve hesabını sormayanlara duyduğu derin öfkeyi, bırakın lacivert tayyörlü bir bürokratın ölçülü üslûbuna, kelimelerini tane tane tartan bir yazarın anlatımına bile sığmayan bir şiddetle kustuğunu okuyuncaya dek.</p>
<p>Nabokov, “Hayat acı çekmektir” diye yazmıştı. Bunu hatırlatıyor Stern ve, kitabı boyunca, “acı çekebilmenin” yaşamakla eşanlamlı olduğunu anlatıyor aslında. Nazilerin Auschwitz Toplama Kampı’nda, artık acı çekemeyen tutsaklara “Muselmänner” denirmiş. Diğer tutsaklar gözlerindeki kıvılcımın sönmesinden tanırlarmış onları. Acı çekemedikleri için yaşama iştahını yitirdiklerini, çok geçmeden öleceklerini anlarlarmış. Primo Levi’nin <b><i>Boğulanlar Kurtulanlar</i></b> kitabında anlattığı gibi, kurtulmaya azmeden tutsaklar ise acıya sarılırlarmış boğulmamak için. “Zira,” diyor Stern, “hissizlik bulaşıcıdır. Acı çekememek tehlikeli bir hastalıktır.”</p>
<p><b><i>Denial</i></b>, bu tehlikeli hastalığı iyileştirebilecek bir kitap... Gencecikken bedenini işaretleyip ruhuna işleyen vahşeti hatırlamaya, asla affetmeyeceği tecavüzcüsünü anlayıp anlatmaya çalıştıkça derin bir acı çekiyor Jessica Stern. Ama bu sayfalarda, Beyaz Ev’in koridorlarında hiç olmadığı kadar yaşadığı da muhakkak.</p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-bir-maktulun-katilini-anlama-cabasi.htm), [web.archive.org (arşiv bağlantısı)](http://web.archive.org/web/20100628025426/http://www.taraf.com.tr:80/yasemin-congar/makale-bir-maktulun-katilini-anlama-cabasi.htm)
# Çok uzak bir adanın çok yakın duyguları

*Yasemin Çongar 03.07.2010*

<div class="yazi"><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>***</p>
<p>Sabahladım. Şehir, mütereddit bulutların nefes almayı zorlaştırdığı ağır bir güne uyanırken, ben iki asır öncesinin Dejima’sında, hiç görmeyeceğimi umduğum bir geleceği yaşamaktan yorgundum. </p>
<p>Hikâyesiyle değil sadece, diliyle de saran; sırf, lezzeti sizinle daha uzun kalsın, tınısı eski bir mısra gibi hafızanıza yerleşsin diye bazı cümlelerini tekrar tekrar okuduğunuz bir kitabı kolayca kapatamıyorsunuz. Hele yazıcıdan yeni çıkmış ılık bir baskının ciltlenmemiş sayfalarını, olayların akışını değiştirmek pahasına, yatakta her dönüşünüzde biraz daha dağıtarak, saatler ilerledikçe bölük pörçük rüyaların lekelediği beyaz bir çarşafı andırmaya başlayan o kâğıt yığınına âdeta sarınarak gece boyu okuduğunuz bir roman, büsbütün kuşatıyor sizi... Ne sabahın, mahmur martıların kanatlarında çırpınan hakikati, ne kafanızın içindeki komutanın biteviye öttürdüğü ‘kalk’ borusu, ne de aşağıdaki mutfaktan yükselen o pek davetkâr kahve kokusu bu kuşatmayı kırabiliyor. </p>
<p>Velhasıl, şimdi gazetedeki masamda, kulağımda başka bir hayatın müziğini çalan kocaman kulaklıklarla, kendimi odadaki hummalı birinci sayfa hazırlığından bir nebze ayrı tutarak, alelacele yazı yetiştirmeye uğraşmam yanıltmasın sizi; ben aslında hâlâ çok uzaklarda, bu devirde böyle romanların da yazılabildiğini hatırlatarak beni fena halde dürten David Mitchell’la birlikte, onsekizinci asır sonlarının Dejima’sındayım.</p>
<h4><br/>Hayata mola verip yaşamaya başladı</h4>
<p>Dejima, insan elinin ürünü bir ada. Nagazaki Koyu’nda, okyanusa doğru bir yelpaze gibi açılmış ufacık bir yerleşim... Sırtını verdiği kadim Japon şehriyle ilişkisi, sonradan ilâve edilmiş iğreti bir müştemilatla, ona tepeden bakan, görmüş geçirmiş, kallâvi bir köşk arasındaki hiyerarşiyi hatırlatıyor.</p>
<p>Yıl 1799. Japonya, Meiji Restorasyonu diye bilinen imparatorluk düzenine dönüş öncesinde, Edo Dönemi’ni yaşıyor hâlâ; Tokugawa Hanedanı’ndan şogunlar tarafından yönetiliyor. “Doğan Güneşin Ülkesi” diye bilinmesi boşuna değil Edo Japonyasının; “doğululuğu” ile övünmekle yetinmeyip, Batı ve Batılılarla ilişkisini de asgari düzeyde tutmaya özen gösteren, içine kapanık, dünyadan alabildiğine kopuk bir memleket burası.</p>
<p>Bir tek, Dejima istisna... Japon mühendislerin denizin ortasına kondurduğu bu ada, ülkenin, o sırada dünyaya hâkim olan Avrupalı güçlerle ilişki kurduğu tek yer aynı zamanda. Şogun’un izniyle, Hollandalılar yönetiyor Dejima’yı; içlerinden sadece en üst düzeyli olanların, Japon anakarasına ayak basmasına müsaade ediliyor; Japonlar ise özel izinle Dejima’ya çıkabilseler de, Şogun’un yüksek talimatı olmaksızın Japonya’dan ayrılmaları halinde, idamlık suç işlemiş sayılıyorlar.</p>
<p>1969 doğumlu İngiliz yazar David Mitchell, Doğu ile Batı’yı burun buruna getirse bile, birbirlerine dokunmalarına tam olarak imkân tanımayan bu klostrofobik adada, iki asır önce geçen bir hikâyeyi anlatıyor yeni romanında. </p>
<p>Romanın adı, <b><i>The Thousand Autumns of Jacob de Zoet</i></b> (Jacob de Zoet’in Bin Sonbaharı). Jacob de Zoet, genç bir Hollandalı. Rotterdam’da nişanlısı Anna’yla evlenebilmek için, kayınpederinin şart koştuğu üzere, “Dutch East Indies Company” adıyla bilinen Hollanda deniz ticareti şirketi hesabına beş yıllık “doğu görevi”ni ifa etmek ve bu esnada da bir servet kazanmak için Dejima’ya geliyor. </p>
<p>Koltuğunun altında Adam Smith’in <b><i>The Wealth of the Nations</i></b> (Ulusların Zenginliği) kitabıyla gezen Jacob, bu uzak adada kendisini sadece servetin değil, mucizevî olduğunu zamanla anlayacağı sıradan karşılaşmalar ve imkânsız göründüğü ölçüde kaçınılmaz bir aşkın da beklediğini bilmiyor, tabii. Onun ve onunla birlikte okurun, bunları öğrenmesi ise, Mitchell’ın sağlam diyalogları, sakin metaforları ve birkaç cümleyle ete kemiğe büründürebildiği sahici karakterleri sayesinde “gerçek” kıldığı bir maceranın doğal akışı içinde, belli belirsiz oluyor. </p>
<p>Genç adam, hayatına mola vererek geldiği Dejima’da, hayatın pekâlâ başka bir şey de olabileceğini kavramaya başlarken, siz de özgürlüklerle yasaklar, daha fazlasının peşine düşmekle ‘az’daki ‘çok’u keşfetmek, azimle tevazu, dokunmakla hissetmek arasındaki uçurumu aşmanın ne kadar zor ve aslında ne kadar kolay olduğu üzerine düşünürken yakalıyorsunuz kendinizi. Bu fikirleri, hiçbir şekilde kelimelere dökmeden okura aktarabilmesi ise, Mitchell’ın ustalığının tescili olsa gerek.</p>
<h4><br/>Bir bilim-kurgu olarak tarih</h4>
<p><b><i><br/>The Thousand Autumns of Jacob de Zoet</i></b>, Japonya’da sekiz yıl öğretmenlik yapan ve bir Japonla evli olan Mitchell’ın “Doğu” ile “Batı” arasında rahatça gidip gelebilen kalemi kadar, geçmişle bugün ve hatta gelecek arasında köprü kurabilmesi açısından da başarılı bir roman bence.</p>
<p>“Doğu”yu süslemeksizin, şekerlendirmeksizin anlatıyor; kendisi ve karakterleriyle birlikte okuru da egzotizmin cazibesine tam teslim edecekken, metne muzip dokunuşlarıyla, bu tuzağın kenarından uzaklaşmayı biliyor Mitchell.</p>
<p>Jacob, Dejima’da özel izinle ebelik yapan Orito Aibagawa’ya âşık olduğunu anladığında, bu durumu fark eden Hollandalı hekim Dr. Marinus sözünü sakınmıyor meselâ:</p>
<p><b><br/>“Şehvet duyduğun, Bayan Abigawa değil aslında... Seni böylesine baştan çıkaran bir cins, ‘Uzakdoğulu Kadın’ cinsi. Evet, evet, o gizemli gözler, saçlarına taktığı, sana bayağılığı çağrıştıran o kamelyalar... Senin gibi yüzlerce büyülenmiş beyaz adamın bu şerbetli çukurda debelendiğini gördüm ben.”</b></p>
<p>Mitchell, Uzakdoğu’ya ilişkin klişelerdeki bütün o bayat ‘doğru’ları, bir yandan doğrularken, aynı anda da çürüterek yazmayı başarıyor. Ve siz, bu sayede, “sakin” Doğu’nun, “acul” Batı’ya “bi dur da düşün” diye usulca fısıldamaktan vazgeçmediğini, hiç ummadığınız bir anda işitebiliyorsunuz:</p>
<p><b><br/>“Lahanaların yaprakları arasındaki sümüklü böcekleri, bir çift yemek çubuğuyla tek tek tutup atarken, sağ eline bir uğur böceği konduğunu fark etti Jacob. Sol eliyle bir köprü yaptı hemen ve böcek, gayet itaatkâr, geçiverdi bu köprüden. Jacob, bu oyunu defalarca tekrarlarken, ‘uğur böceği olağanüstü bir yolculuğa çıktığına inanıyor olmalı’ diye düşündü, ‘oysa hiçbir yere gittiği yok.’ Sonra, kendisinin de aynen böyle, boşluğu kaplayan ten rengi adalar arasında, bitmez tükenmez köprülerden geçip durduğunu hayal edince, merak etti birden: Görünmeyen bir güç, onunla da aynı oyunu mu oynamaktaydı yoksa?”</b></p>
<p><b><i><br/>The Thousand Autumns of Jacob de Zoet</i></b>’de, iki asır öncesini bugünle kolaylıkla buluşturan şey, hikâyenin merkezindeki aşk üçgeninin herhangi bir yer ve zamanda yaşanabilecek olması, kuşkusuz. Ama Mitchell’ın kitabını çok sevmemin nedenlerinden biri de, bana “tarihî” bir roman kadar, “bilim-kurgusal” bir gelecek tasavvuru da okuduğum hissini vermesiydi sanırım. </p>
<p>İngiliz romancının kurduğu klostrofobik evrenin bize ziyadesiyle “yakın” bir uzaklığı var... Benim gibilerin belki kendi içindeki dehlizlerden de tanıyabileceği; ruhunun kapıları dünyaya benimkinden daha açık olan birçok kişiye ise, romanlarını okuyup filmlerini izleyerek aşinâsı olduğumuz uzay kolonilerini hatırlatacak türden bir “klostrofobi” bu. </p>
<p>Mitchell’ın Dejima’sının dünyadan alabildiğine kopuk dünyası ve kendi dışındaki hayatlara tamamen kapalı hayatı, bugünün dünyasında bir yandan küreselleşip bir yandan sanallaşarak giderek hiçbir fizikî sınır tanımadan akmaya başlayan güncel hayatlarımıza da nazire yapıyor bence. İnsanlığın, uzak bir galaksinin uzak bir köşesinde yüzen yalnız bir adaya tıkılıp kalacağı mahşer senaryolarını çağrıştırmakla kalmıyor roman; genişledikçe genişleyen sanal âlemimizde giderek birbirine benzeyen, çevresi kalabalıklaştıkça içi boşalan, büzülüp daralan birer adaya dönüşebileceğimiz konusunda da usulünce uyarıyor bizi.</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-cok-uzak-bir-adanin-cok-yakin-duygulari.htm), [web.archive.org (arşiv bağlantısı)](http://web.archive.org/web/20100705090625/http://www.taraf.com.tr:80/yasemin-congar/makale-cok-uzak-bir-adanin-cok-yakin-duygulari.htm)
# Demokratlar, Mahkeme’ye karşı

*Yasemin Çongar 06.07.2010*

<div class="yazi"><p>İberik Yarımadası’nın üzerine, yine savaşın gölgesi düştü. Ama bu kez yaşanan, üç çeyrek asır öncesinin İspanyol İç Savaşı’ndan çok farklı bir kapışma... </p>
<p>Cumhuriyetçi solcularla milliyetçi monarşistler birbirlerini öldürmüyorlar artık. Bugünün İspanyasında kansız bir anayasa kavgası veriliyor. Avrupa’nın en güçlü demokrasilerinden biri, “daha da fazla demokrasi” istiyor zira.</p>
<p>Dünkü <b><i>El Pais</i></b> gazetesinde yayımlanan bir makale, bu kavgayı çok iyi özetliyor. Katalan Araştırmaları Enstitüsü Başkanı Salvador Giner, edebiyat eleştirmeni ve yazar Josep Maria Castellet ile Barcelona Üniversitesi İktisadi Tarih Profesörü Jordi Nadal dâhil, sadece Katalunya’nın ve İspanya’nın değil, Avrupa’nın da en önemli entelektüelleri arasında sayılan altı demokrat, birlikte kaleme aldıkları makalede, “yirminci yüzyılın başlarından miras bir sorun, İspanya’da hâlâ çözüme kavuşturulamadı” diyorlar, <b>“gündemdeki mesele, kendi çokuluslu karakterini tanıma ve kabul etme yeteneğine sahip bir devletin anayasal olarak tarifidir.”</b></p>
<h4><br/>“Herkese kahve” iyiydi ama...</h4>
<p>İspanya’nın kendi “çokuluslu” kimliğinin farkına varması, bunu benimsemesi, bunun gereği olan hak ve özgürlükleri hayata geçirmeye başlaması yeni değil. Ülkede, Franco faşizminin tasfiyesi ve demokrasiye geçiş (<i>la trancision</i>) sürecinin en önemli aşamalarından biri olan 1978 Anayasası, “özerk bölgeler idaresi” adı verilen sistemin kurulmasını öngörmüş; ardından 1980’deki Endülüs Referandumu ve 1981’deki başarısız darbe girişiminden çıkarılan derslerle, bu sistemde reforma gidilmişti. Özetle, Bask ve Navara bölgeleri dışında, özerk yönetimlerin tümü, İspanyolca <i>“café para todos”</i> (herkese kahve) diye adlandırılan bir genel politikayla ayrıcalıklı ancak kendi aralarında eşit bir statüye kavuşturuldu.</p>
<p>İspanya’nın kuzeydoğusunda yer alan ve ülke nüfusunun yüzde 15’ini oluşturan Katalunya, gerek güçlü siyasi birikimi ve ekonomisi, gerekse Salvador Dali’den Antoni Gaudi’ye, Katalan sanatını dünyaca ünlü kılan isimleri ve tabii, Barcelona gibi kendisi de, futbol takımı da muhteşem başşehriyle, bütün bu özerk bölgeler içinde hep çok özel bir yere sahip oldu... Katalanlık, İspanya’da en az “İspanyolluk” kadar kuvvetli bir “kimlik,” Katalunya da, Kraliyet’in beşiği olan Madrid ve çevresine verilen adla Kastilya’ya hep biraz “yukarıdan bakan bir bölge” olarak kabul ettirdi kendini.</p>
<p>İspanya’da demokratikleşme hareketinin ve Katalan özerkliğinin en önemli mimarlarından, <b>1982’den 1997’ye kadar Barcelona belediye başkanlığı yapan Pasqual Maragall’dan ilhamla söylersek, “milliyetçiliğin, Katalanların hissettiği anlamda genel bir teorisi hiç yapılmadı,” zira Katalunya, Maragall için olduğu gibi Katalanların çoğu için de, her şeyden önce “bir duygu” olageldi, “bir ülke” değil...</b> </p>
<h4><br/>Duygular tamam, ya yasalar?</h4>
<p>Katalunya’nın bir özelliği de, geleneksel olarak yüzünü Batı’ya yani Madrid’e değil, kuzeye yani Avrupa Birliği’ne çevirmiş olmasıydı. Nitekim, İspanya’nın 1986’da birliğe tam üye olması ardından, Katalanlar da küresel ekonomiye entegrasyon ve bölgesel özerkliğin kapsamının genişlemesi hedeflerine ulaşmak için Avrupa Birliği’nin kriterlerini esas aldılar. Şimdi yaşanan kavganın özünde de, İspanya Anayasa Mahkemesi’nin 28 haziranda aldığı kararı, “Avrupalı bir demokrasinin geniş ufuklarına değil, İspanyol ulusalcılığının dar vizyonuna uygun” bulanların itirazlarının etkisi var. </p>
<p>İspanya Anayasa Mahkemesi geçen hafta, ülkenin muhafazakâr Halk Partisi’nin (PP) 2006’da yaptığı başvuruya ilişkin kararını açıkladı. PP, Katalunya’nın aynı yıl bir referandumla kabul ettiği ve sadece Barcelona’daki Katalan bölgesel parlamentosundan değil, Madrid’deki ulusal parlamentodan da yeşil ışık alan Katalunya Özerklik Şartı’nın bazı maddelerinin iptalini istemişti. Sosyalistlerin ve Katalan milliyetçilerin muhalefet ettiği bu başvuruyu değerlendiren İspanya Anayasa Mahkemesi, kendi içinde ciddi bölünmeler yaşadı; yine de çeşitli şerhler düşülen nihai karar, Katalunya’nın 223 maddelik Özerklik Şartı’nın onaylanması yönündeydi. </p>
<p><b><br/>Ancak 14 maddenin kısmen iptali, 27 maddenin de nasıl yorumlanacağına ilişkin ek maddeler öngörülmesi, Barcelona’nın köpürmesi, Madrid’in de ikiye bölünmesi için yetti. </b></p>
<p>Sosyalist Başbakan Zapatero, İspanya Anayasa Mahkemesi’nin budadığı bütün hakların hayata geçmesi için yeni bir yol bulunabileceği sözünü verdi. İspanya’nın genelinden yükselen ses ise, “Katalanlık” duygusunun özünü oluşturan kimliğin ve dilin “birinci sınıf statüsü yasalarla tam olarak sabitlenmedikçe,” demokratların tatmin olmayacağını gösteriyor.</p>
<h4><br/>“Millet” olun ama dilinizi tutun</h4>
<p>Aslında, İspanya Anayasa Mahkemesi, “üniter devlet çatırdayacak” diye veryansın eden muhafazakârların iptalini istediği birçok kritik maddeye yeşil ışık yaktı... <b>Katalunya’ya Türkiye’den ve ister istemez Kürt meselesini düşünerek bakan bizlerin, İspanya’daki kavgayı doğru kavrayabilmemiz için, Madrid’deki mahkemenin kararındaki nüansları göz önünde tutmamız şart. Mahkeme, Katalanların “bir millet” olarak kabulünü öngören maddeyi, muhafazakârların yoğun kampanyasına rağmen kabul etti örneğin.</b> Bununla birlikte, “buradaki ulus kavramının yasal bir yaptırımı olmadığını” da hükme bağladı. Hâlihazırda Katalunya ve diğer özerk bölgeleri, ayrı “milliyetler” (nacionalidades) olarak kabul eden İspanya Anayasası’nın “tek devlet/millet (nacion) vardır, o da İspanya’dır” demesi, bu hükmün gerekçesi yapıldı.</p>
<p>Katalanların ve genel olarak İspanyol demokratlarının, Anayasa Mahkemesi’nin kararında en fazla tepki gösterdikleri unsur ise, “millet/milliyet” konusu değil, “dil” konusu...</p>
<p>Mahkeme, Katalancanın Katalunya’da serbestçe konuşulmasına, resmî yazışmalar dâhil her yerde kullanılabilmesine engel getirmedi; zira bu, bugünün İspanyası açısından kabulü imkânsız bir yasak olurdu. Ancak Mahkeme, Katalancanın Katalunya’da, İspanyolcanın (yani “Kastilyano”nun) önünde, “öncelikli dil” olarak resmen kabul görmesine karşı çıktı. </p>
<p>Esasen, Katalan Bölgesel Parlamentosu Başkanı Ernest Benach’ın “Madrid’deki karar demokrasiye ihanettir, halkımızın demokratik tercihine saygısızlıktır” demesi de, 2006’da Katalan halkının onayladığı “öncelikli dil Katalancadır” ifadesinin mahkemece reddinden kaynaklandı. Yine bu kararı protesto için, 10 temmuzda Barcelona sokaklarında büyük protesto gösterileri düzenlenecek.</p>
<p>Tekrar vurgulamamda yarar var belki de; bu kararla, Katalanca eğitimine ve kullanımına ciddi bir sınırlama getirilmeyecek. <b>Halen, Katalunya’daki okullarda eğitim dili Katalanca; İspanyolcanın (Kastilyano) ise haftada en fazla dört saat okutulmasına izin veriliyor.</b> Ve şimdi Katalanlar, “Bir milleti yapan dilidir” diyen Katalan atasözüne uygun yaşamakla yetinmiyor, Katalancayı Katalunya’da “birincil dil” olarak tescil ettirip, kendi kimliklerinin Kastilyano kimliğinin yanında hiçbir şekilde “ikincil” olmadığını, olmayacağını aynı zamanda yasayla da sabitlemek istiyorlar.</p>
<p>Sağ partiler, İspanya “Balkanlaşıp bölünecek” diye feryat ededursun, Sosyalistler, tam tersine, Madrid Mahkemesi’nin iptal ettiği bu maddeler nedeniyle şimdi Katalan ayrılıkçılığının güçleneceğinden endişeliler.</p>
<p>Demokrat aydınlarsa, başta aktardığım gibi, “Çokulusluluk bizim gerçeğimiz. Zaten yaşadığımız bu gerçeği, yasalarımız neden yansıtmasın ki” diyorlar özetle.</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-demokratlar-mahkeme-ye-karsi.htm), [web.archive.org (arşiv bağlantısı)](http://web.archive.org/web/20100709015211/http://www.taraf.com.tr:80/yasemin-congar/makale-demokratlar-mahkeme-ye-karsi.htm)
# Türkler de insan...

*Yasemin Çongar 07.07.2010*

<div class="yazi"><p>Galiba buna hakikaten inanıyorlar. “Türk” olmanın, insan olmaktan farklı bir şey olduğuna yani... </p>
<p>“Türk” doğanların vakitsiz ölmeyi hak ettiğine, “Türk” doğmanın, bir nevi öldürme ehliyeti anlamına geldiğine inanıyorlar. “Türkiye’de askerlik bir vatan borcu” diyor General; kendinden ziyadesiyle emin. </p>
<p>Öyle ya, askerliğin her ne hikmetse “vatan borcu” olmadığı başka vatanlara hiç benzemez burası; her “Türk” asker doğar, her “Türk” vatanına borçlu doğar ve bu borcu seve seve, gani gani öder. </p>
<p>General de, “dünyanın neresinde askere davulla zurnayla gönderilen var” diye soruyor nitekim. Haklı tabii, hangi “Türk” asker olmak için can atmıyor ki bugün; gidip Şırnak’ta, Şemdinli’de ölüp öldürerek vatan borcunu ödemek istemeyen bir “Türk”e rastladınız mı hiç? Hangi “Türk” askerden kaçmak ister, hangi “Türk” bedelli çıksın diye uğraşır, hangi “Türk”ün vicdanı, askerliği reddedebilir, hangi “Türk” sırf askere gitmemek için, o üniversite senin, bu üniversite benim dolaşır? Hâşâ, olmaz öyle şey. </p>
<p>Hem hangi “Türk”ün babası, oğlu bu vatan için ölsün ve öldürsün istemez ki... Oğlu, ölümlerin daha az olduğu bir yerde askerlik yapsın diye kudretlilerin kapısını aşındıran bir “Türk” babası gördünüz mü siz hiç? Oğlunu “sıcak” bölgeye askerlik yapmaya göndermeyen tek bir kudretliye rastladınız mı bu memlekette? Hangi “Türk”ün tezkere için gün saydığına tanık oldunuz, söyleyin; bir “Türk” anasının, askerden tabutu dönen oğlunu “vatan sağolsun” diye karşılamadığı vaki midir, mümkün müdür? </p>
<p>Galiba, buna hakikaten inanıyorlar... <i>Sui generis</i> bir toplum olduğumuza yani... Kendi <i>genus</i>’umuz var sanki, kendi özgün türümüz var; öyle askerliğin bir “vatan borcu” olmadığı diğer milletlere hiç benzemeyiz biz; asker milletiz asker; “ordu-millet ilelebet elele” bu ülkede... Başka türlüsü <i>genus</i>’umuza uymaz. Hiç merak etmeyin, bu generaller de zaten, asla <i>genus</i>’umuzla oynatmaz.</p>
<h4><br/>“İnsan” milletler de var</h4>
<p>Kendisini, giderayak daha da yıpratmaktan başka ne işe yaradığını pek anlayamadığım o talihsiz mülakatında, ağzından dökülen kelimelerin manasından bağımsız bir refleks ve sekansla kâh gülüp kâh somurtan Genelkurmay Başkanı’nı izliyordum önceki gece. </p>
<p>Ordudaki toplam erbaş ve er 430 bin civarındaymış; öyle söyledi. Sonra “Bunları uzman hale getirmek doğru değil artı mümkün de değil” deyiverdi.</p>
<p>Niye mümkün değil? Cevabı tuhaftı:</p>
<p>“Türkiye’de askerlik bir vatan borcu. Yani Türk ordusunun belkemiğini Mehmetçik oluşturuyor. Mehmetçiğin yerini hiçbir şeyle dolduramayız. Dünyanın neresinde askere davulla zurnayla gönderilen var?”</p>
<p>Eh, davul-zurna çalınca, iş başka, tabii... diyordum ki, General’in son cümlesi geldi: </p>
<p>“Bu sistemle oynamaya kalkarsanız, orduyla millet arasındaki bağı da kopartırsınız.”</p>
<p>Ağızdaki baklaydı bu cümle; Türkiye’de profesyonel ordu fikrine direnenlerin, vicdani retçiliği “suç” sayanların, ölmeyi-öldürmeyi bize “vatan borcu” diye belletip, kendilerini yakmayan bir ateşi “en büyük asker, bizim asker” diye avutulan gencecik erlerin bedenleriyle sürekli tazeleyenlerin, bu savaş hiç bitmesin isteyenlerin itirafıydı.</p>
<p>Profesyonel ordu, “Biz asker milletiz” propagandasını imkânsız kılacak, omzu kalabalıkların siyasi nüfuzunu kıracak ve hepsinden önemlisi, “vatan borcunu” ödeyenlerin canı üzerinden savaşın rantını yiyenlerin saltanatına son verecek bir adım hakikaten... </p>
<p>Orduyu, milletin vergileriyle ödenen ücreti karşılığında görevini ifa eden ve iyi ifa etmediği zaman da, bunun hesabını yine millete veren bir devlet kurumuna dönüştürecek, yani orduyla millet arasındaki o sağlıksız hiyerarşiyi kıracak bir adım.</p>
<p>General’i dinledikten sonra merak ettim; bizim gibi “asker” millet olmayan, askerliği “vatan borcu” saymaktan vazgeçmiş kimler var diye araştırdım. Hâlihazırda dünyada seksen beş ülkede askerlik, büyük ölçüde “gönüllülük” esasına dayanıyor. Bu “insan” milletlerde, zorunlu askerlik ya tümden kalkmış ya da “sivil” nitelikli sembolik bir savunma eğitimine indirgenmiş durumda. </p>
<h4><br/>İsrail elden gidiyor mu</h4>
<p>Sonra, dünkü <i>Haaretz</i> gazetesinde, bizim gibi “asker” milletlerin başından hiç eksik olmayan buyurgan generallerin nasıl karşılayacağını merak ettiğim bir haber okudum. </p>
<p>Malum, her “Türk” gibi her İsrailli’nin de “asker” doğduğuna inanılır. Kadın-erkek bütün vatandaşları zorunlu askerlik hizmeti yapan İsrail, dünyanın en militer toplumlarından biridir. </p>
<p>Ama İsrail bile “gönüllü ordu” için ilk adımları atmaya hazırlanıyor artık. İsrail Maliye Bakanlığı, ultra-Ortodoks Yahudilerin askerlikten muafiyet yaşının 35’ten 24’e indirilmesine ve erkeklerin zorunlu askerlik hizmeti süresinin altı ay azaltılmasına ilişkin bir taslak üzerinde çalışıyor.</p>
<p><i><br/>Haaretz</i>’de yazan Açık Üniversite Öğretim Görevlisi Yagil Levy ise bu hazırlığın birkaç adım ötesini şöyle tarif etmiş: “İşin aşamalı olarak varacağı nokta, tümüyle gönüllülük esasına dayalı ya da profesyonel bir ordunun kurulmasıdır.”</p>
<p>İsveç, 1 Temmuz 2010 itibariyle, 109 yıllık zorunlu askerlik hizmetine resmen son verip, profesyonel orduya geçtiğini ilan edince kimse şaşırmadı. Her İsveçlinin “asker” doğmadığını içten içe biliyormuşuz demek ki... </p>
<p>Her İsrailli’nin anasının karnından “vatana borçlu” bir halde çıkmaktan kurtulması ise o kadar kolay olmayacaktır kuşkusuz. İsrail’in <i>sui generis</i> bir yer olduğunu hatırlatıp, “İsraillinin <i>genus</i>’uyla oynatmam arkadaş” diyerek profesyonel ordu fikrine sonuna kadar direnecek çok İsrailli general var nitekim; Araplarla “sürekli” savaş isteyen sivil-asker çok “general” var İsrail’de. </p>
<p>Ama inanın, “asker” millet olmaktan çıkmak isteyen İsraillilerin sayısı da hiç az değil. Onlar da insan zira ve bizim gibi onların da birçoğu, her şeye rağmen, bunun farkında.</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-turkler-de-insan.htm), [web.archive.org (arşiv bağlantısı)](http://web.archive.org/web/20100708022024/http://www.taraf.com.tr:80/yasemin-congar/makale-turkler-de-insan.htm)
# Değişiyoruz

*Yasemin Çongar 09.07.2010*

<div class="yazi"><p>Mavi yengeçleri kabuk değiştirirken izlediniz mi hiç? </p>
<p>Zamanı gelince, su yeşili sırtlarını dikleştirip, eflatun bacakları üzerinde yaylanarak başlarlar işe. Kendilerinden kurtulmak istercesine kanırıp kasılmaları bir saate yakın sürer. </p>
<p>Eziyetli bir mücadeledir bu; gövdelerinin her bir hareketinin zorluğu, ağırlığı, değişmek için harcadıkları enerjiyi ölçülebilir kılar âdeta; bu enerji her an tükenecek gibi gelir size, izlerken yorulursunuz.</p>
<p>Nihayet, hayvanın ferli gözleri hizasında, pas kırmızısı dikenleri boyunca incecik bir çizgi halinde çatlar kabuk... Ve o kabuğun içinden, sırtı mürekkep mavisi, kıskaçları ile gövdesi bir öncekinden üçte bir oranında daha büyük bir yengeç çıkar. </p>
<p>Önce, içi boşalan o eski kabuğa bakarsınız, sonra, yorgun ama muzaffer yürüyen yumuşak gövdeli dostunuza. </p>
<p>Bu değişime inanamazsınız. Bacaklarını, kıskaçlarını çok daha dar bir gövdenin içinden nasıl olup da çekip çıkarabildiğine hayret etmekten alamazsınız kendinizi. </p>
<p>Oysa mavi yengeçleri gerçekten tanıyorsanız eğer, rejenerasyona muktedir olduklarını da biliyorsunuzdur; deri değiştirirken kolunu bacağını kaptıran bir yengecin uzuvları, zamanı gelince yeniden oluşup büyüyecektir.</p>
<p>Anayasa Mahkemesi’nin son kararını ve şimdi referandum yolunda şekillenmeye başlayan keskin cepheleşmeyi düşünürken, aklımın yengeçlere gitmesi tuhaf değil aslında.</p>
<p>Artık içine sığamadığı kabuğundan kurtulmaya çalışan bir mavi yengece benziyor bu ülke. Yaşananlar, büyüklüğü ölçüsünde yavaş ve zahmetli bir siyasi dönüşüme karşılık geliyor. Toplum, tıpkı büyüyen ve hayatını sürdürebilmek için, kendisiyle birlikte büyüyemeyen kabuğunu kırıp çıkması gereken bir yengeç gibi, kanırıp kasılarak mücadele veriyor.</p>
<p>Eskiyen kabuk, bu ülkedeki vesayetçi rejimdir.</p>
<p>Eskiyen kabuk, bu toplumun artık hiçbir şekilde içine sığmadığı darbe anayasasıdır.</p>
<p>Eskiyen kabuk, 1960’dan itibaren her askeri müdahaleyle biraz daha kurumsallaştırılmış olan darbe hukukunun toplumdan kopuk bekçileridir; hakimiyeti millete bırakmamaya kararlı sivil ve askerî bürokrasidir.</p>
<p>Eskiyen, dar gelen ve artık bu toplumun incecik bir çizgi halinde çatlatmaya başladığı kabuk, bu ülkede seksen küsur yıldır “gerçek iktidar” olan zihniyettir, esasen.</p>
<p>İşte, Anayasa Mahkemesi’nin, son kararıyla ordunun yüksek yargının ve bu kurumların bir organı gibi iş görmekten vazgeçmeyen CHP’nin umutlarını büyük ölçüde boşa çıkarmasını da, bu kabuğun çatlamasına bağlıyorum ben. Mahkeme, bir yandan Anayasa değişikliklerini “esastan” inceleyerek suç işlemekten imtina etmedi; yetkisi olmadığı hatta yasaklı olduğu halde, Anayasa değişikliklerine müdahalede bulunup suç işledi. Üstelik, bu suç, suçun işlenmesine karşı çıktığını da söyleme gereği duyan Mahkeme Başkanı tarafından bizzat itiraf edildi. </p>
<p>Buna karşın Mahkeme, değişiklik paketinin referanduma götürülmesine engel olmadı, çünkü bunun kendi meşruiyetini tamamen yitirmesine yol açacağını, bir anlamda “siyasi intihar” demek olacağını kavradı bence; toplumun kendisini zapturapt altında tutan kabuğu artık çatlattığını ve ondan er geç kurtulacağını bilerek davrandı.</p>
<p>Mahkeme’nin bulduğu “orta yol,” önlenmesi imkânsız bir değişimi biraz olsun yavaşlatmak, bu süreçte, kendi manevra alanını bir süre daha elinde tutmak ve yengecin bütün gövdesini olmasa da, hiç olmazsa kolunu bacağını kıstırıp koparmaya çalışmaktan ibaret kaldı.</p>
<p>Sonuçta, bu karar, vesayetin yenilgisidir. Eski kabuğun ne kadar daraldığının bir kez daha tescilidir. </p>
<p>Bu toplum, büyük ve yumuşak gövdesini kurtarmak için daha epey debelenecek belli ki. Kabuk değiştirmek zor bir iş; yavaş ve eziyetli...</p>
<p>Ama sonunda bunu başaracağımızdan, örselenen uzuvları zamanla yenilenen bir yengeç gibi, yorgun ama muzaffer yürüyeceğimizden hiç kuşkum yok benim. </p>
<p>12 eylüldeki referandum da, o yürüyüşün başlangıcı olur umarım.</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-degisiyoruz-2.htm), [web.archive.org (arşiv bağlantısı)](http://web.archive.org/web/20100711052127/http://www.taraf.com.tr:80/yasemin-congar/makale-degisiyoruz-2.htm)
# Hayatın ne olmadığını hatırlarken...

*Yasemin Çongar 10.07.2010*

<div class="yazi"><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>***</p>
<p>Yazarken, metindeki her sessizliğin içine bir çığlık değil belki ama yerine göre, bir kahkaha, bir mırıldanma, en azından belli belirsiz bir uğultu yerleştiren; okurunu, kelimelerin arasında bıraktığı hamile boşluklarda dinlendiren ve sanırım, bu kısa ama sık molalar esnasında, onun anlatmadıklarını da, elbet anlayacağımız konusunda bize ziyadesiyle güvenen bir yazar Ann Beattie.<br/><br/>Ben, bu güveni hak ettiğimden emin değilim.</p>
<p><b><br/>Tutmadan ve tutunmadan...</b></p>
<p>Ann Beattie hep böyle yazdı. Ve ben, soruları sevmediğim için belki de, onun <b>yazı</b>sını bir zamanlar hakikaten çok sevdim. Başka hayatlara, başka ilişkilere, başka aşklara duyduğum merakı, sorarak gidermeye çalışmaktan çok erken yaşta vazgeçmiştim. Bildiklerimin, göğsüme saplanmış bir bıçak gibi dönüp durmasındandır herhalde...</p>
<p><b>Çocukken, çok bilirsen çok kanıyorsun. Zamanla susmayı öğretiyor bu insana, daha fazla kanamamak için, bir süre sonra hiç soru sormuyorsun artık. </b></p>
<p>Sormayınca söylemiyorlar. Sözün yerine hayali koyuyorsun sen de; bir şeyleri görüyor, hissediyor ama onlara birtürlü tam olarak dokunmuyorsun. İnsanları, hatta hayatlarıyla senin hayatını kaplayanları bile, uzanıp tutmaya yeltenmiyorsun; insanlar, bulutun oluyorlar senin, ışığın ya da gölgen oluyorlar. Yaksalar da seni, yağsalar da üzerine, ele gelmiyorlar. İlişkilerin, herkesten çok senin için birer muamma olarak kalıyor; tutunmaya çalışmadığından belki, tutunamıyorsun.</p>
<p>1970’lerde <b><i>New Yorker, Atlantic Monthly</i></b> gibi dergilerde yayımladığı hikâyeleriyle, daha yirmili yaşlarındayken Amerika’da adından söz ettirmeye başlayan Ann Beattie, işte böyle, benim bir zamanlar olduğum gibi, “tutunmaya çalışmadığı için tutunamayanları” anlatan bir yazar. </p>
<p>Onu okurken, anlatmayı sevdiği kadar anlatmamayı da sevdiğini, duyguların kendisinden değil belki ama tarifinden hiç hazzetmediğini hissediyorsunuz. “Açıklayan” bir metnin asla “edebiyat” olamayacağına kani sanırım. Mükemmel cümleler kurabilmesi, boşlukların cümlelerden daha iyi olabileceğine inanmaktan alıkoymuyor onu. </p>
<p>1985 tarihli <b><i>Love Always</i></b> (Daima Sevgilerle) mesela, Lucy ve Les adlı iki <b><i>hippie</i></b> arasındaki ilişkinin “bulutsuluğu” üzerine bir roman gibidir; içinde aşk olmayan bir aşk romanı da diyebilirsiniz buna; aşksız aşklar yaşamakla yetinmeyi yeğleyen bir okur için idealdir velhasıl. Romanın sonunda, Lucy gibi, kapının eşiğinde durup, “Hayatımda kimseye sana olduğum kadar yakın olmadım” diyen Les’in arkasından bakmayı sever o okur. <b>“Hayatımda kimseye sana olduğum kadar yakın olmadım ama bak çekip gidebiliyorum işte” diyebilen bir erkek ile, onun, giderken arkasında bıraktığı boşlukla barışık bir kadının düşüncesi bile, duygu çölünün gönüllü sürgünlerine iyi gelir zira. </b></p>
<p><b><br/>Fena halde gıdıklayan bir roman<br/><br/><i>Love Always</i></b>’i yirmi yaşındayken okumuştum; evlenmek üzereydim ve bana iyi gelmişti.</p>
<p>Artık büyüdüm. Tuhaf ama bir kadının âşık olduğu erkekten, <b>“Her şey çok güzel, seni çok seviyorum ama artık bu kadarı yeter”</b> cümlesiyle ayrılmasının pekâlâ imkânsız olabileceğini öğrendim. Soru sormayı hâlâ sevmesem de, cevapları istiyorum artık. Kanamaya razıyım sanırım.</p>
<p>1947 doğumlu Ann Beattie’nin, Amerika’da bu hafta başında piyasaya çıkan <b><i>Walks with Men</i></b> (Erkeklerle Yürüyüşler) romanını hemen alıp okumam, biraz da bundandı. <b><i>Love Always</i></b>’den yirmi beş yıl sonra, yine bir ilişkinin romanını yazan Beattie de, benim gibi büyümüş, yaşlanmış mıydı acaba? Dokunmanın değeri, anlatmanın kadri konusunda şimdi ne düşünüyordu? Kelimelere daha fazla tutunup, okuru da tutarak yazmayı denemiş olabilir miydi bu kez?</p>
<p>Cevabım, tahmin ettiğiniz üzere, ‘hayır.’</p>
<p><b>Beattie’nin bu son romanı –ya da belki ona bir “romancık,” bir <i>novella</i> demeliyim- 102 sayfalık ince bedeni içinde, gayet olgun bir dil, akıcı bir anlatım, insanı cezbeden ortamlar, ustalıklı bir diyalog barındırıyor; karakterleri daha yakından tanımaya ve vaatleri itibariyle müthiş tahrik edici olan bir ilişkinin içine daha fazla girebilmeye heveslendiriyor okuru. Ama o kadar... </b></p>
<p>Gıdıklandığınızla kalıyorsunuz. Beattie, entelektüel ve zengin insanların zekice kurgulayıp, zarifçe sahneledikleri oyunlarının içine çekiyor ve orada desteksiz bırakıyor sizi. Derinlikli sandığınız bir dünyanın yüzeyselliği yüzünüze çarptığında, siz bu yüzeyselliğin bir yazar olarak Beattie’nin başarısı mı, yoksa başarısızlığı mı olduğuna hemen karar veremiyorsunuz.</p>
<p><b><br/>Genç bir kadın, orta yaşlı bir erkek<br/><br/>“1980’de, New York’ta”</b> diye başlıyor kitap, <b>“eğer ona müsaade edersem, hayatımı değiştireceğine söz veren bir adama rastladım. Anlaşmamız şöyleydi: O bana her şeyi, her şeyi, anlatacaktı; yeter ki ondan öğrendiklerimi hiçbir zaman ona atfetmeyeyim, yeter ki aramızda gerçek bir ilişki olduğunu kimse bilmesin.”</b></p>
<p>Kadın (Jane) gençtir; Harvard Üniversitesi’ni çok yüksek bir not ortalamasıyla bitirmiştir ama bu eğitime uygun bir kariyer yapmak yerine, Julliard mezunu bir müzisyen olan erkek arkadaşıyla Vermont’ta bir çiftliğe yerleşip, şehirden uzak pastoral bir hayat yaşamayı yeğler ve bu tercihiyle ilgili olarak <b><i>New York Times</i></b>’a verdiği mülakat sayesinde, daha yirmi bir yaşındayken, Amerika çapında bir sansasyona dönüşür.</p>
<p>Erkek (Neil) orta yaşlı bir yazar ve profesördür; <b><i>New York Times</i></b> ondan, Jane’in tuhaf tercihi hakkında bir yazı yazmasını ister; Neil, yarı yaşındaki Jane’le konuşacak sonra da bu konuşmayı gazete için yorumlayacaktır.</p>
<p>Kitabın başında, Neil ile Jane’in yaptığı tuhaf anlaşmayı aktararak okuru hikâyenin içine hızla sürükleyen Beattie, bir yandan da, insanlara, ilişkilere ve yazıya bakışına ilişkin ipuçları veriyor aslında. <b>“İlk başta, çok da müthiş bir anlaşma gibi gelmemişti bu bana,”</b> diye içinden geçiriyor Jane, <b>“ama içgüdülerim, onun bana erkeklerin nasıl düşündüğü konusunda henüz bilmediğim şeyleri öğretebileceğini söylüyordu. Ve o zamanlar, erkekleri anlarsam, kendime bir hayat kurabilmek için ihtiyacım olan bilgiye kavuşacağımı sanıyordum.</b> Birbirimiz için bir anlam ifade ettiğimizi hiç kimsenin bilmemesi fikri hoşuma gitmişti: ders verdiği üniversite ve kadrosunda olduğu dergi de hiçbir şey bilmeyecekti, Vermont’taki erkek arkadaşım da.”</p>
<p>Neil ise asıl, “Erkekler ayrı bir türdür” diyerek tavlıyor Jane’i, “Benim iyi anladığım bir tür bu, çünkü yağmurdan korunmak için hep onların arasına sığındım.”</p>
<p>Gerisi, Neil ile Jane’in New York sokaklarında başlayıp otel odalarında ilerleyen, oyundan aşka dönüşen ilişkisinin hikâyesi... </p>
<p><b><br/>Zeitgeist zeitgeist dedikleri…<br/><br/></b>Başlangıçta, “Senin gibi zevkli bir kadının nasıl olur da böyle bir ceketi yok” diyen Neil, Barbour marka bir yağmurluk hediye ediyor Jane’e. Anlıyorsunuz ki, ruhlarında “zamanın ruhu” gezinen bir çift onlar. Zevkli giyinen, iyi yiyip içen, iyi sevişen, felsefe konuşurken arada dalga da geçebilen, ziyadesiyle uyumlu bir çift. <b>“Yıl 1980. Carter, kalbinde zina yapıyor ve İran’daki rehineleri kurtaramıyor; herkes huzursuz...”</b> diye araya giriyor Beattie, <b>“Siz de, iki bencil insanın, bir gemi kazasından sonra Manhattan Adası’na sığınmış diğer milyonlarca insan gibi, birbirlerini bulduklarını farz ediyorsunuz...”</b></p>
<p>Bu “bencil” ilişki Jane’i, Vermont’taki sevgilisinden koparıyor. Neil’ın bir karısı olduğunu kendisinden gizlediğini anladığında bir süre için kaçıp uzaklaşsa da, ona dönüyor Jane ve ikisi, Beattie’nin cümleler arasına sıkıştırdığı boşluklardan birinde evleniveriyorlar. Ve sonra, çok geçmeden, yine bir boşlukta, Neil ölüyor.</p>
<p>Tuhaf tesadüfleri ve tercihleriyle, bütün uçuculuğu ve hesaba gelmezliğiyle hayat böyle bir şey midir dersiniz? <b><i>Walks with Men,</i></b> 102 sayfanın sonunda, “daha başka ne olabilir ki” dercesine ortada bırakıyor okuru. Neil’ın Jane’e, erkekler ve hayat hakkında öğrettikleri, bölük pörçük bir “yapılacak işler” listesinin ötesine geçmiyor. <b>“Paranı Disney’e yatır. Hiçbir güneş tutulmasını kaçırma. Uçak tuvaletlerinde seviş. Turgenyev’in bütün yazdıklarını ve yeterince Proust oku ki, okuduğundan daha fazlasını okuduğunu söyleyebilesin. Sadece İngiliz malı yağmurluk giy. Her çalan telefonu açma. Erkeklerin kadınlardan farklı olan tek fikirleri, yıldızlara gittiklerini düşünmeleridir. Zaman her şeyi değiştirir...”</b> diye uzayıp giden bir liste bu. Beattie’nin okura, erkekler, kadınlar ve hayat hakkında öğrettikleri ise, hiçbir şeyin aslında bu listedekinden daha derin, daha dokunaklı, daha kalıcı olmadığı bilgisinden ibaret sanki.</p>
<p>Kimsenin kimseye tutunmadığı, kimsenin samimi sorular sorup hakiki cevaplar almayı beklemediği ve tabiatıyla, kimsenin de kanamadığı bu kitap, “uçuculuk” merakı benim gibi çoktan uçup gitmiş olanlara, olsa olsa, hayatın ne olmadığını hatırlatacaktır sanırım. Bir de, Beattie hiç sevmese de eleştirmenlerin onun kitaplarına yakıştırdığı o kelimeyle söylersem, “<b><i>Zeitgeist</i></b>” denen şeyin yan etkilerine karşı bir uyarı işlevi görecektir bence. Ruhlarımızı, zamanın ruhundan geri çağırmanın vaktidir yani.</p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-hayatin-ne-olmadigini-hatirlarken-2.htm), [web.archive.org (arşiv bağlantısı)](http://web.archive.org/web/20100712181034/http://www.taraf.com.tr:80/yasemin-congar/makale-hayatin-ne-olmadigini-hatirlarken-2.htm)
# Cenazeye saygı

*Yasemin Çongar 13.07.2010*

<div class="yazi"><p>O ihtiyar babanın, düşen oğlunun ardından hıçkırıklarla nasıl sarsıldığını Homeros sayesinde biliriz: </p>
<p><b><br/>“Kollarımın arasında öleydi, ne olurdu, / <br/></b><b>onu kara güne doğuran anasıyla /<br/></b><b>ağlardık doyasıya, tutardık yasını...”</b></p>
<p>İhtiyar baba, Troya Kralı Priamos’tur. </p>
<p>Düşen oğlu, Hektor...</p>
<p>Hani havada bir yay gibi gerilen Akhilleus, tunç kargısını omzuyla boynunun birleştiği o yumuşak yere sapladığında hemen can vermeyen Hektor... Boğazından kan fışkırırken, son nefesinde <b>“Babamla, ulu anam armağanlar versin sana, ama sen de onlara geri ver gövdemi”</b> diye yakaran Hektor.</p>
<p>Gerisi, edebiyat tarihine geçmiş bir insanlık dersidir. </p>
<p>Üç bin yıllık <b><i>İlyada</i></b> destanı, oğlunun ölü bedenini almak için Akhilleus’a yalvaran yaslı Kral Priamos’un dileğinin yerine gelmesiyle nihayet bulur.</p>
<p>Tanrıların babası Zeus, diğer tanrılarla konuştuktan sonra, Akhilleus’a haber gönderip, Hektor’un cesedini ailesine vermesini emreder.</p>
<p>Ölülerimizi uğurlama hakkı kutsaldır zira; tanrılar, cenazeye saygı buyurur. </p>
<p>Ve insanı, yeryüzündeki diğer mahlukattan ayıran şey, cesetlere muamelesidir biraz da. </p>
<h4><br/>Kırk üç yıl önce Vietnam’da</h4>
<p>Yıl, 1967... Yer, Vietnam. Amerikan Kara Kuvvetleri’ne mensup bir çavuş, iki Viet Kong gerillasının kesik kafasıyla, kameraya poz verir. </p>
<p>O fotoğraf, daha sonra Amerikan basınında yayımlanır ve o çavuş, Amerikan tarihine geçen bir askerî davada suçlu bulunur.  </p>
<p>ABD’nin Vietnam’daki kuvvetlerinin komutanı General William Westmoreland, <b>“Ölü bedenleri parçalamak insanlık dışıdır; bu, insan olmanın en asgari değerlerinin bile altında bir davranıştır ve bizim politikamıza tümüyle aykırıdır”</b> demek zorunda kalır.</p>
<p>Westmoreland bunu söylemez ama düşmanın cenazesine saygısızlık, aynı zamanda bir savaş suçudur. Cenevre Sözleşmesi’nin 15, 16 ve 17. maddeleri, savaşta öldürülen düşman unsurların cesetlerine sahip çıkılmasını; kimliklerinin ve ölüm nedenlerinin titizlikle saptanmasını ve karşı tarafa bildirilmesini; cenazelerin insan onuruna yakışır, öldürülenlerin dinî inancına uygun ve savaş bitince, çıkarılıp ailelerine teslim edilmesini sağlayacak şekilde gömülmesini şart koşar. </p>
<h4><br/>11 Eylülzedelerin davası</h4>
<p>Diane Horning Amerikalı, orta yaşlı bir kadın. Oğlu Matthew, 11 Eylül 2001’deki saldırılar sırasında, New York’taki Dünya Ticaret Merkezi’nde can verdiğinde 26 yaşındaydı. </p>
<p>Aradan dokuz yıl geçti ve “Ground Zero” (sıfır noktası) denen yerde, cesedi bulunamamış kurbanların parçalanmış bedenlerini, yanıp kül olmuş organlarını da içeren tonlarca enkaz, temizlenip Manhattan’dan taşındı, Staten Island’daki çöplüğe yığıldı. Ama 11 Eylül kurbanlarının birçok yakını buna razı değil; Diane Horning de, onlardan biri... </p>
<p>Horning, “Münasip Bir Cenaze İçin Birleşmiş Dünya Ticaret Merkezi Aileleri” adlı derneğin kurucusu. Dernek, federal mahkemelerde hakkını arayıp sonuç alamayınca, dört gün önce Yüksek Mahkeme’ye müracaat etti. Şimdi, Amerika’nın en yüksek yargı makamı, tarihinin en yakıcı başvurularından birini inceleyecek ve,  dilekçelerinde, “<b>Yakınlarının cenazesini teslim alıp, insani ve dinî vecibelere uygun bir törenle defnetmek temel bir insan hakkıdır”</b> diyen 11 Eylülzede ailelerin davasına bakıp bakmayacağına karar verecek.</p>
<h4><br/>Ve Türkiye’nin Kürtleri...</h4>
<p>Yer, zaman ve koşullar ne kadar farklı da olsa, Troya’daki “yakarış,” Vietnam’daki “suç,” Washington’daki “dava” özünde aynı şeyi anlatıyor. </p>
<p>İster Zeus’un kavliyle, Akhaların yiğit oğlu Akhilleus almış olsun canını; ister Amerikan askerleri savaşta vursun; ister El Kaide militanlarının birer füzeye çevirdiği uçaklar önce kora, sonra küle çevirsin bedenini, o bedenin “kutsallığı” sürüyor.</p>
<p>Düelloda, savaşta ya da terör saldırısında ölen bir insanın cesedinin korunması ve cenazesinin mümkünse ailesine teslim edilmesi gerekiyor. Hem vicdani bir borç bu, hem hukuki bir zorunluluk... Ve bu, Türkiye’de devletin, vicdan ve hukuk sınavından geçemediği nice alandan biri...<br/><br/><b>Sadece 2010’un ilk altı ayında, cenazeleri yakınlarına verilmeyen otuz PKK’lı var. Bunlardan bazılarının aileleri Suriye’de ve devlet, onların haberdar edilmesi için gerekeni yapmıyor. Diğer PKK’lıların ailesi ise Diyarbakır’da, Şemdinli’de, Pervari’de... Adları belli, adresleri belli, talepleri belli... Ama ölülerini alamıyorlar.</b> Devlet, bu ailelerin, evladına, kardeşine, eşine karşı “son görevini” yerine getirme hakkını çok görüyor.</p>
<p>Günlerdir, bu hak ihlalini konuşuyor Güneydoğu. Dün Diyarbakır Hazro’da, Bismil’de, Van Başkale’de, Mardin Mazıdağı’daki eylemlerde, devlete “cenazeye saygı” çağrısı yapıldı.</p>
<p>Ve günlerdir, PKK’lıların öldürüldükten sonra parçalanmış cesetlerinin görüntüleri dolaşıyor ortalıkta. Bu görüntüler gerçek mi? Devlet, öldürülen PKK’lıların ölü bedenlerinin parçalanmasına müsaade ediyor mu hakikaten, müsamaha gösteriyor mu? </p>
<p>Bu suçu, cezasız bırakıyor mu?</p>
<p>Bedenlerinde “savaş yarası” değil sadece; “işkence yarası” da olan PKK’lıların cesetlerini gösteren fotoğraflar var şimdi yazıişleri masamızda. Korkunç fotoğraflar... Bakmak zor; bakmamak, görmemek, yok saymak zulüm. <br/><br/><b>Bir yandan, savaşın daha da kızışmasından medet umanlar için bulunmaz bir propaganda malzemesi bu fotoğraflar. Ama araştırınca görüyorsunuz ki, hakiki ve hakikiliği ölçüsünde korkunç bir hikâyesi de var çoğunun.</b></p>
<p>Nitekim, BDP Eşbaşkanı Selahattin Demirtaş, 2005’te Batman Beşiri’de öldürülen Abbas Emani ile iki hafta önce Gümüşhane Kelkit’te öldürülen Özgür Dağhan’ın hikâyelerini, cesetlerine “işkence” edildiğini gösteren fotoğraflarla birlikte Başbakan Erdoğan’a ve Genelkurmay Başkanı Başbuğ’a gönderdi üç gün önce. Özgür’ün cesedine reva görülen muamelenin ayrıntısını ise arkadaşımız Burhan Ekinci yazdı bugün. <br/><br/><b>“İnsan bir hayvana bile bunu yapmaz”</b> demiş Özgür’ün babası. Daha ne desin...</p>
<p><b><br/>ycongar@mac.com         </b></p></div>

Kaynak: [taraf.com.tr](http://www.taraf.com.tr:80/yasemin-congar/makale-cenazeye-saygi.htm), [web.archive.org (arşiv bağlantısı)](http://web.archive.org/web/20100716175034/http://www.taraf.com.tr:80/yasemin-congar/makale-cenazeye-saygi.htm)
# Âşık, arkadaş ve “ana-oğul”dular

*Yasemin Çongar 17.07.2010*

<div class="yazi"><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>***</p>
<p>Kendisine sadakat gösteren insan, başkasına sadık kalamaz. Bencillik de bu değil midir zaten? Başkalarının beklentileri yerine, evvel emirde “ben”in buyruklarına itaat değil midir bencil olmak? </p>
<p><b><br/>Bencilce davranmadığımız zamanlarda, “ben” denen o talepkâr çocuğu, kimselerin inemeyeceği kadar derinimizdeki bir mahzene kilitleyip, yakarmalarını artık işitmez olduğumuzda yani; başkasının arzularını kendi hayallerimizden daha makbul saymanın tuhaf huzuru içinde, kendimizi melaike mertebesinde merhametli ve böyle olmaktan pek memnun, dolayısıyla da pek mutsuz hissettiğimiz o en “sadık” anlarımızda, aslında kendimize ihanet etmiyor muyuz?</b> Kadrini, ancak öleceğimizi bilmemiz sayesinde kavradığımız bu hayatı, bize bahşedilmiş olan bu kısacık, biricik ömrü, başkalarının istediği gibi yaşadığımız müddetçe, her an bir başka parçamızla ve büsbütün vakitsiz ölmüyor muyuz sanki?</p>
<p>Sadakati her şeyin üstünde tuttuğu için hayatındaki erkeklere asla sadık kalamayan o kadın tam olarak böyle mi düşünüyordu bilmiyorum ama şu satırlar ona ait: </p>
<p>“Benim için duygu, her zaman mantıktan daha kuvvetli oldu ve kendime koymaya çalıştığım engeller hiç işe yaramadı. Fikrimi belki yirmi kez değiştirdim. Her şeyin üstünde tuttuğum tek şey sadakatti. Başkasına sadakat telkin ettim, kendim de sadakatli ve sadakatte ısrarcı oldum. Başkaları böyle olmasını ister gibi göründüğü için, ben de öyle göründüm. Lâkin, hiç pişmanlık duymadım çünkü <b>ne zaman sadakate imansızlık ettiysem, hep bir tür imanla yaptım bunu. Bu iman, ideal olana yönelik bir içgüdüydü; mükemmele daha yakın olduğuna inandığım şey için, mükemmel olmayanı terk etmeye itiyordu beni.”</b></p>
<p>Bunları yazdığında, otuz üç yaşındaydı kadın ve aklı, kendisinden yedi yaş küçük bir adamdaydı. Dili, düşünce ve davranışlarıyla, kadına aslında “çok uzak, çok yabancı” bir adamdı bu; ufak tefek, hasta, kırılgan ama yine de mükemmele, kadının o güne dek tanıdığı herkesten daha yakın görünen bir adam.</p>
<h4><br/>Şöyle bir yıldızlara gideceğiz</h4>
<p>İlk kez, 1837 yazında karşılaştılar ve erkek, “Ne itici bir kadın” diye düşündü, <b>“Sahiden kadın mı? Ondan da emin değilim.”</b> Erkek kıyafetleri giyiyordu kadın; kitap yazıyordu, puro içiyordu, sosyalizmden söz ediyor ve seçkinlerin salonlarında bir sokak delikanlısı gibi, öfkesini hiç sakınmadan sövüyordu. </p>
<p>Bir “erkek-kadın”dı o ve kendisinden hoşlanmadığını açıkça belli eden o “çocuk-erkek”ten çok etkilenmişti. Sonbaharda yeniden buluşmayı önerdi... Buluştular. </p>
<p>O ikinci buluşma sonrasında, “çocuk-erkek,” günlüğüne, “Çok hüzünlü bir müzik seçmiştim,” diye yazdı, <b>“Ben çalarken gözlerimin derinlerine baktı. Piyanoya yaslandı; bakışları ateşli bir sel gibiydi... Kalbimi fethetti. Sonra, onu iki kere daha gördüm. Bana âşık... Aurore, ah, ne güzel bir isim bu!”</b></p>
<p>Aurore, yani Amantine Lucile Aurore Dupin, ya da yirmi sekiz yaşından itibaren birbiri ardına yayımlanan <b><i>Indiana, Valentine</i></b> ve <b><i>Lélia</i></b> romanlarında kullandığı mahlasıyla George Sand, piyanosunun başına geçtiğinde büyüyüveren bu adama “âşık” olduğunu kimselere söylememişti henüz. Ama “kocam sayılır” dediği ve “dünyanın en iyi adamı” diye anlattığı sevgilisi, yazar Jean Pierre Felicien Mallefille’e “sadık” kalamayacağını da biliyordu artık. <b>“Bir tür iman”la kendini vermeye hazırlandığı genç adamı düşündüğünde, “rüzgâr, bizi birbirimizin kollarına atacak ve yıldızlara şöyle bir gidip geleceğiz” diyordu içinden.</b> Onu ne denli “kuvvetli” bir sadakatin beklediğini bilecek kadar zeki ve bunun yine “geçici” bir sadakat olacağını peşinen itiraf edebilecek kadar da bencil bir kadındı George Sand.</p>
<h4><br/>İki farklı kadını sevebilirse eğer...</h4>
<p>Sand’ın âşık olduğu adam Chopin’di mâlum... İlk polonezlerini yedi yaşında besteleyen, on beş yaşındayken Çar’ın huzurunda çalan, on dokuzunda Paris’e yerleşen, birkaç yıl içinde de, o güne dek piyano için yazılmış en iyi eserler arasına katılan mazurkaları, etüdleri, noktürnleriyle, Liszt, Berlioz, Balzac, Heine, Hugo ve Schumann gibi müzik ve edebiyat devlerinin omuzlarında yükselmekte olan Romantik Devrim’in liderlerinden biri haline gelen Polonyalı dâhi, Frédéric Chopin. </p>
<p>Chopin, Marie Wodzinska adlı bir kadınla beraberdi o sıralar. Güzel bir kadındı Wodzinska; zarif, uysal, anlayışlı ve sadık. Polonyalıydı. <b>“George Sand” değildi velhasıl; Chopin’le “yıldızlara şöyle bir gidip gelmek” yerine, kocasıyla bir ömür boyu yıldızlara bakmayı dileyecek kadınlardandı.</b></p>
<p>Bu denli farklı iki kadının arasında kalan bir erkek kimi seçer? </p>
<p>İyi bir soru bu ama bence, cevabı daha önemli bir başka soruyu da saklıyor içinde; böyle durumlarda, tercih edilenin kim olacağından ziyade, asıl, tercih edenin kim olacağını merak ediyorum ben.</p>
<p>O sorunun cevabını, André Maurois 1953’te yayımlanan <b><i>Lélia, ou la vie de George Sand</i></b> (Lélia ya da George Sand’ın Hayatı) adlı kitabında, Sand’ın zihninde gezinerek vermişti:</p>
<p><b><br/>“İki olası çözüm vardı. ‘O mâlûm şahıs’ Chopin’e saf ve gerçek bir mutluluk verebilecektiyse ve Chopin, o aşırı dindarlığıyla, iki farklı kadını iki farklı şekilde sevmeyi imkânsız bulacaktıysa eğer, Sand ortalıktan kaybolacak ve Chopin’i unutmak için her şeyi yapacaktı. Yok, aksine, ‘o mâlûm şahıs’ ile evlenmek, Chopin’in sanatçı ruhuna mezar olacaktıysa ya da Chopin bütün o evcil saadeti ve dinsel katılıkları arasında, hakiki tutkuya ve şiire de vakit bulabilecektiyse eğer, Sand onu görmeye devam edecekti.” </b></p>
<h4><br/>Şapkanızı çıkarın beyler!</h4>
<p>Sonuçta, kararı Sand verdi, Chopin’le olacaktı. Çiftin bütün eski sevgilileri gibi, Wodzinska ve Mallefille de zamanla uzaklaştılar ve Sand’la Chopin’in on dört yıl süren çok zor ama çok üretken bir ortak hayatları oldu.</p>
<p>O hayatı anlatan bir kitap var şimdi elimde; New York doğumlu, Polonya kökenli bir asilzade olan Kont Adam Zamoyski’nin yazdığı Chopin biyografisi. Bestecinin 200. doğum yılı nedeniyle “yenilenmiş” bir kitap bu; adı: <b><i>Chopin: Prince of the Romantics</i></b> (Chopin: Romantiklerin Prensi). </p>
<p>Zamoyski, 1980’de yayımlanan ve hemen bütün Avrupa dillerine çevrilen o ilk Chopin biyografisini elden geçirmiş, kitabın birçok bölümünü, Varşova, Krakow, Paris ve Londra’daki arşiv çalışmalarıyla zenginleştirerek yeniden yazmış. <b>“Ama” diyor, “yeni kitabın en önemli özelliği, Chopin’in hayatını ağdalı bir melodrama dönüştüren o bol şerbetli anlatımlardan uzak durması.”</b></p>
<p>Bununla birlikte, Chopin gibi çalıp, Chopin gibi besteleyen ve Chopin gibi tüberkülozun pençesinde yıllarca kan kusarak yaşayan bir adamın, otuz dokuz yıla sığan hayatının “dramatik” yönlerini de teslim ediyor Zamoyski. </p>
<p>Nitekim, tıpkı Maurois’nın Sand’ında olduğu gibi, Zamoyski’nin Chopin’inde de, orta yerde, olağanüstü iki insanın olağandışı aşkı duruyor. Ve biz, meslektaşı Robert Schumann’ın, <b>“Şapkalarınızı çıkarın beyler, karşınızda bir dâhi var” diye selamlayıp, “Mozart bugün yaşasaydı, Mozart gibi değil Chopin gibi bestelerdi”</b> sözüyle övdüğü büyük ustayı, devrimci müziğinden, o müzikle çelişen gayet muhafazakâr fikirlerinden, katı dinsel inancından, ailesinden, hatta hastalığından ziyade, bu olağandışı aşkın içinden öğreniyoruz.</p>
<h4><br/>Yatağın başucuna kazınan tarih</h4>
<p>Seviştiler mi, sevişmediler mi? Ya da ne zaman vazgeçtiler sevişmekten? Bu soruları cevaplayamasa da, ısrarla soruyor Zamoyski.</p>
<p>19 Haziran 1839... Chopin’le birlikte olmaya başlamasından bir yıl kadar sonra, Nohant’taki kır evinin yatak odasında, başucundaki tahta kaplamaya, bu tarihi kazıyor George Sand. İlk sevişmelerinin yıldönümü mü bu? Seviştikleri son gün mü yoksa?</p>
<p><b><br/>Aşkın ancak, iki insanın, kimin bedeninin nerede başlayıp kiminkinin nerede bittiğini unuttuğu anlarla beslenerek sürebileceğini düşünen Sand’ın, tensellikten uzak bir aşkın da pekâlâ mümkün olduğuna inanan Chopin’le ilişkisini, bestecinin “uhrevi aşk” tercihine büyük bir sempati duyarak anlatıyor Zamoyski.</b> Sand ile Chopin’in aşkı, kısa süren bir cinsel tutkudan ateşli bir arkadaşlığa ve zamanla, kuvvetli bir kadının kırılgan bir erkeğe “annelik” yapmasına dönüşürken, Zamoyski de ısrarla, Chopin’in asıl gücünün “müzik” olduğunu ve bunun ona âdetâ “ilahi” bir iktidar sağladığını hatırlatıyor bize. </p>
<p>Belki, bunu bildiğinden, “dünyevî” hayatla ilişkisini yavaş yavaş koparıyor Chopin. Belki de, bunu sezdiği için, George Sand, o bencil ve sadakatsiz kadın, 1847’de bir arkadaşına, <b>“Yedi yıldır bir bakire gibi yaşıyorum, onunla da başkasıyla da... Zamanından önce ihtiyarladım ve bu ne bir çaba ne bir özveri gerektirdi”</b> diye yazabiliyor.</p>
<p>Ve Chopin’in 12 Ekim 1839’da günlüğüne düştüğü şu not kalıyor geriye:</p>
<p><b><br/>“Aurore’un gözleri hep buğulu, artık sadece ben piyano çalarken parıldıyorlar. O zaman dünya ışık ve güzellikle doluyor. Benim parmaklarım klavyenin üzerinde yumuşacık kayıyor; onun kalemi kâğıdın üzerinde uçuyor âdetâ. O, müzik dinlerken yazabilen bir kadın. Tepesinde müzik, her yanında müzik var... Chopin’in müziği bu; aşk kelimeleri gibi yumuşak, berrak bir müzik.”</b></p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-asik-arkadas-ve-ana-ogul-dular.htm), [web.archive.org (arşiv bağlantısı)](http://web.archive.org/web/20100718225213/http://www.taraf.com.tr:80/yasemin-congar/makale-asik-arkadas-ve-ana-ogul-dular.htm)
# Katharsis

*Yasemin Çongar 20.07.2010*

<div class="yazi"><p>Temizlenmek iyidir.</p>
<p>Ve tekil bir iş değildir temizlenmek.</p>
<p>Tek başınayken “temiz” kalmak kolay görünür belki, oysa zamanla, tam tersine, biraz da bu tekliğiniz nedeniyle kirlenirsiniz. Tekil kaldıkça, kerameti kendinden menkul, türü kendine özgü, illa ki kendinden emin bir varlık olur çıkarsınız. </p>
<p>Temizlenmek, arınmak ancak çoğullaşmakla mümkündür. Başkasında billurlaşır insan. </p>
<p>Aristo, tragedyanın temel işlevinin “katharsis” olduğunu söylerken biraz da bundan söz ediyordu sanırım; başkasının acısına, korkusuna, ölümüne “bakan” kişinin, çoğulluğunu hissetmeye başlayarak, tekil “tutku”larından arınacağını, etik bir duruluğa ancak bu çoğullaşma duygusu sayesinde kavuşacağını düşünüyordu.</p>
<p>Siyasette de durum bu bence. Temizlenmek, arınmak, billurlaşmak, siyasi anlamda da, yine ancak çokseslilikle, çoğullaşmakla mümkün. Bir toplum, kendi içine döndürdüğü gözlerini dünyaya çevirip, başka toplumların aynasında bakabildiğinde kendine, görmeye başlıyor gerçek cismini. Bir ülke, “yalnız ve güzel ülkem” sanrılarını terk edip, yeryüzünün bir parçası olduğu gerçeğiyle yüzleştiği ölçüde, kirlenip katılaşmaktan, tıkanıp kalmaktan kurtulmanın yolunu da er geç buluyor.</p>
<p>Türkiye’nin Avrupa Birliği’ne tam üyelik hedefi asıl bunun için çok önemli. Kırılan kolunu yen içinde tutmaya alışmış; çok kanamış ve hâlâ çok kanayan; çok kirlenmiş, uzun süre tıkanmış, içine kapanmış bir ülke burası. Avrupa Birliği’ne uyum sağlamamızın tek yolu, kendinden menkul kerametimizi, kendine özgü koşullarımızı ve buna benzer bilumum bâtıl inancımızı bir yana bırakıp, gerçek cismimizle yüzleşmekten geçiyor. </p>
<p>Avrupa bir ayna tutuyor bize. O aynaya baktıkça kanımızdan, kirimizden, kırıklarımızdan kurtulmamız, bunun için temizlenmemiz, yani değişmemiz gerektiğini daha iyi gördük, görüyoruz. </p>
<p>Öte yandan, 12 eylülde referanduma sunulacak olan 26 maddeli anayasa paketi, bu değişimi kolaylaştırıp hızlandıracağı için değil sadece, aynı zamanda bu değişimden yana ve karşı olanları belirginleştirdiği için de büyük bir fırsat sunuyor bize. Bu yetersiz ama önemli reform paketi, daha şimdiden netleşen “evet” ve “hayır” cephelerinin üzerinden, billurlaştırıcı bir rol oynuyor; referandum, sonucu ne olursa olsun, bir tür “katharsis” işlevi görecek velhasıl. </p>
<p>Türkiye’nin tek, tekil, kirli, kanlı, karanlık bir yer olarak kalmasında çıkarı olanlar ile “ne değişecek” sorusundan ziyade “kim değiştiriyor” sorusunun cevabına göre hareket edip, futbol taraftarlarının rakip takıma duydukları kör düşmanlığa benzer bir fanatizm içinde, bu kirli, kanlı, karanlık cephenin yandaşı durumuna düşmeyi kendilerine reva görenlerin tercihi malum... Onlar, 12 Eylül Anayasası’na bugüne dek indirilmiş en büyük darbeyi engellemek için “hayır” oyu verecekler. </p>
<p>Varsın, 12 Eylül yargılanmasın; Şemdinli İddianamesi’ni yazan savcıyı meslekten atan HSYK’nın kararları yargıya kapalı kalsın; darbe hukukunun kurumsal dayanakları zayıflamasın. Onlar, “AKP eliyle gelen” bir değişime “hayır” demekten memnun olacaklar. Onlardan bir bölümü de, Hasan Bülent Kahraman’ın dün bizim gazetede Neşe Düzel’e hatırlattığı gibi, Cemal Süreya’nın o muhteşem teşbihiyle, “arı su içeceğim” diye tutturup “susuzluktan ölmeye razı.” </p>
<p>Susuzluktan ölmek istemeyenler, gözü bağcıda değil de üzümde olanlar ise “evet” diyecekler referandumda. Biz, “evet” diyeceğiz.</p>
<p>Ve işin iyi yanı şu ki “yalnız” değiliz... </p>
<p>Burası “yalnız ve güzel ülkem”iz değil bizim. </p>
<p>Anayasa değişiklik paketinin bence vesile olduğu bir başka “hayır” da, Avrupa Birliği’nin nerede durduğunu bir kez daha netleştirmesi, yeryüzünün demokratik ölçütlerini herkes için billurlaştırması zira... Avrupa başından beri ve ısrarla, bu değişiklik paketini destekliyor. </p>
<p>Merak eden, son birkaç haftadır yapılan açıklamaları açsın baksın; Avrupa Birliği’nin Genişlemeden Sorumlu Üyesi Stefan Füle, Avrupa Parlamentosu Başkanı Jerzy Buzek, Avrupa Parlamentosu Türkiye Raportörü Ria Oomen-Ruijten, birliğin bir önceki dönem başkanı İspanya Dışişleri Bakanı Miguel Moratinos, Avrupa Parlamentosu’ndaki ikinci büyük grup olan Sosyalistlerin Başkanı Martin Schulz ve Başkan Yardımcısı Hannes Swoboda, Türkiye-AB Karma Parlamento Komisyonu Eşbaşkanı ve Avrupa Parlamentosu Yeşiller Grubu üyesi Helene Flautre ve başkaları, Anayasa değişikliğine “evet” diyen açıklamalar yaptılar. Çünkü bu paketin kabulünün, Türkiye’yi Avrupa Birliği’ne uyum yönünde ilerleteceğini biliyorlar. Anayasa reformunu, bu haliyle “yetersiz” de olsa, “gerekli, yararlı ve ileri” bir adım sayıyorlar. </p>
<p>Çünkü Avrupa, paketin kabulünün, Türkiye’nin baştan sona sivil ve demokratik bir anayasa yapmasının önünü kesmeyeceğinin, aksine bu yolda bir adım olduğunun farkında. Referandumda alınacak “evet” sonucu, dünkü <i>Zaman</i>’da “açılım” konulu mükemmel bir makalesi yayımlanan Helene Flautre’un da hatırlattığı gibi, Türkiye’nin Avrupa Birliği ile müzakere sürecinde “temel haklar” ve “hukuk” konularını kapsayan 23 ve 24. fasılların açılmasını da kolaylaştıracak.</p>
<p>Velhasıl, Türkiye’ye Avrupa’nın aynasında bakınca, 12 eylülde kurulacak sandığın sunduğu fırsatı algılamak da kolaylaşıyor; bu, tekliğimizden, tekilliğimizden kurtularak temizlenme fırsatıdır. Referandumun “katharsis” etkisini kuvvetlendiren şey biraz da Avrupa’nın aynası bence.</p>
<p><b><br/>ycongar@mac.com     </b></p></div>

Kaynak: [taraf.com.tr](http://www.taraf.com.tr:80/yasemin-congar/makale-katharsis.htm), [web.archive.org (arşiv bağlantısı)](http://web.archive.org/web/20100723142853/http://www.taraf.com.tr:80/yasemin-congar/makale-katharsis.htm)
# İade-i itibar

*Yasemin Çongar 21.07.2010*

<div class="yazi"><p>Makatına cop sokarken “Hun İmparatoru Attila” diyorlardı ona; kısaca “Attila.”</p>
<p>O zamanlar yirmi iki yaşındaydı. Arjantin ikinci ligindeki Almagro futbol takımının kalecisiydi; esmer, kuvvetli, neşeli bir adamdı. 23 Kasım 1977 günü, bir maç sonrasında, özel harekâtçı askerler tarafından kaçırıldı.</p>
<p>Buenos Aires’in dış mahallelerinden Moron’a götürdüler onu; <i>Sere Mansion</i> (Sere Malikânesi) diye bilinen eski konağa yerleştirdiler.</p>
<p>Orada tam yüz yirmi gün kaldı. Konağın, çoğu kendisi yaşlardaki diğer “konuk”larıyla birlikte tam yüz yirmi gün, ağır işkence gördü. Sorgucular, sol örgütlerle ilgili bilmediği şeyleri anlatmasını, tanımadığı adamların isimlerini vermesini istiyorlardı ondan, “bilmiyorum” dedikçe eziyetin şiddetini arttırıyorlardı. </p>
<p>Tam yüz yirmi gün, uzuvlarını unutup aklını korumaya çalışarak dayandı. Tam yüz yirmi gün kaçacağı günü düşündü.</p>
<p>23 Mart 1978’de düşündüğünü yaptı. Aynı kaderi paylaştığı üç arkadaşıyla birlikte, Sere Malikânesi’nden kaçmayı başardı; yağmur yağıyordu, karanlıktı; bereli vücutları çırılçıplak, görünmeyen yaraları görünenlerden de derin dört genç adamdılar; gecenin içine koştular, kurtuldular.</p>
<p>İşkencecilerinin “Attila” diye seslendiği Claudio Tamburrini bugün elli beş yaşında bir felsefe profesörü. Dünya onu, Maradona’dan ilhamla <i>Tanrı’nın Eli</i> adını verdiği <i>Spor felsefesi üzerine denemeler</i> alt başlıklı kitabıyla da tanıyor. Ama uluslararası ününü, asıl, <i>Pase libre: la fuga de la Mansion Sere</i> (Serbest Transfer: Sere Malikânesi’nden kaçış) adlı otobiyografik kitabına borçlu.</p>
<p>Kitap, 23 Mart 1978’deki o imkânsız kaçışı anlatıyor. <i>Cronica de una Fuga</i> (Bir Kaçışın Günlüğü) ise, Israel Adrian Caetano’nun bu kitaptan yola çıkarak 2006’da çektiği filmin adı.</p>
<p>Geçenlerde bir akşam gazetede otururken bu filmi izledik. Arjantin’de Kirli Savaş yıllarında işkencehane olarak kullanılan Sere Malikânesi’ne bakarken, 12 Mart dönemimin Ziverbey Köşkü’nü düşünmemek imkânsızdı. Claudio Tamburrini’nin ve gözaltında işkence gören diğer gençlerin yaşadıklarını, “Birinci Gün”, “İkinci Gün” diye birbirini takip eden bölümler halinde, âdeta bir belgesel gibi izlerken, 12 Eylül dönemindeki Diyarbakır cezaevini, Mamak’ın C-5’ini, Ankara Emniyet Müdürlüğü’nün altındaki Derin Araştırmalar Laboratuarı’nı akla getirmemek imkânsızdı. Arjantin’deki faşist rejimin elinden kurtulup, onca zulümden sonra hayata dönebilen Tamburrini ve arkadaşlarının hikâyesini öğrenirken, Türkiye’deki darbecilerin elinde can vermiş arkadaşlarımızı, 12 Eylül ile sona ermiş ya da eksik kalmış hayatları, hayatlarımızı hatırlamamamız imkânsızdı.</p>
<p>Filmin sonunda, Sere Malikânesi’nden kaçan gençlerin daha sonra ne yaptıklarına ilişkin kısa birer yazı geldi ekrana. Farklı yerlere gitmiş, farklı hayatlar kurmuşlardı. Onları birleştiren şey ise, o yüz yirmi günün dehşeti değildi sadece. Kaderlerinin bir diğer ortak cümlesi şuydu: “1986’da, Arjantin’de askerî rejimin işlediği suçlar konusunda kurulan mahkemede ifade verdiler.”</p>
<p>Bu cümleyle karardı ekran. </p>
<p>Sarsılmıştık. Kanal değiştirdik; tanıdık birkaç yazarın 12 eylüldeki referandumu tartıştığı bir programa rastladık. 1980’de ağır işkence gören bir meslektaşımız da vardı aralarında. Anayasa değişiklik paketine ne oy vereceği konusunda susuyordu; “evet” diyemeyecekti muhtemelen, “hayır” diyeceğini söylemektense utanıyordu sanırım. Şaşırmadım. Karşısındaki, sorsan “solcu” ve “demokrat” olduğunu söyleyecek olan bir başka yazar ise, “Tabii ki ‘hayır’ diyeceğim” diyordu, “tabii ki reddedeceğim AKP’nin paketini.”</p>
<p>Şaşırmadım. Sustum, yutkundum; orada, gazetedeki küçük odamızdaki küçük televizyonun karşısında sarsıla sarsıla ağlamaya başladım.</p>
<p>Aradan birkaç gün geçti.</p>
<p>Dün sabah gündem toplantısı yaparken, “Aaa, bakın ağlıyor” dedi Yıldıray; sesi kısık olan televizyona takılmıştı gözü; Tayyip Erdoğan AKP Grubu’nda konuşuyordu, ağlıyordu.</p>
<p>Sesini açtık. Necdet Adalı, Mustafa Pehlivanoğlu ve Erdal Eren’in idamından söz ediyordu Başbakan. </p>
<p>“Tam otuz yıl sonra” diyordu, “yine bir 12 eylül günü, işkencelerle, gencecik ölümlerle, zamansız vedalarla, 17 yaşındaki çocukları yağlı urgana taşıyan zihniyetle hesaplaşacağız.” </p>
<p>Masamız sustu; çoğumuz yutkunduk; bazılarımızın gözleri doldu.</p>
<p>Türkiye, elli insanını darağacında öldüren; binlerce insanını coplayarak, cop sokarak, ırzına geçerek, elektrik vererek, üzerinde sigara söndürerek, basınçlı suya tutarak, lağım çukuruna batırarak, askıya asarak, çarmıha gererek, falakaya yatırarak, aç, susuz, uykusuz bırakarak öldüren ya da sakat ya da eksik ve bereli bırakan darbecilerden hesap sormanın kıyısındaydı. Otuz yıl sonra ilk kez, 12 Eylül’ü yargılamanın eşiğindeydik. </p>
<p>“Sadece 12 Eylül için değil, bir daha 12 Eylül yaşanmasın diye referandumda ‘evet’ bekliyoruz,” diyordu Başbakan. Otuz yıl sonra ilk kez, bir başbakan, Meclis çatısı altında, darbenin astıklarına ağlıyor, devletin zulmüyle hesaplaşmaktan, darbenin kurbanlarının önünde eğilmekten söz ediyordu: “Geçmişi kurtaramasak bile çocuklarımızın geleceğini kurtarabiliriz. Arkadaşlar, bir iade-i itibar olamaz mı?”</p>
<p>Olamaz mı sahiden? Yapamaz mıyız bunu? Otuz yıl sonra, bir daha benzerlerini görmemek için, yeni bir son yazamaz mıyız bu korkunç filme? 12 Eylül’ün hikâyesini, “Darbezedeler, darbeciler hakkında mahkemeye ifade verdiler” notuyla bitiremez miyiz? </p>
<p><b><br/>ycongar@mac.com     </b></p></div>

Kaynak: [taraf.com.tr](http://www.taraf.com.tr:80/yasemin-congar/makale-iade-i-itibar.htm), [web.archive.org (arşiv bağlantısı)](http://web.archive.org/web/20100723005504/http://www.taraf.com.tr:80/yasemin-congar/makale-iade-i-itibar.htm)
# Normal şartlar altında

*Yasemin Çongar 23.07.2010*

<div class="yazi">Anadolu Lisesi’ndeki kimya hocamız kısaca “STP” derdi ona; <i>Standard conditions for temperature and pressure...</i> Sonradan giriş sınavları sayesinde, Türkçesini de öğrendim: “NŞA,” yani “normal şartlar altında.” <br/><br/>Ortaokulda kimya dersi alan herkesin hatırlayacağı gibi, “NŞA” derken, sıcaklığın “sıfır derece santigrat,” basıncın ise “bir atmosfer” olduğu bir standarttan söz ediyoruz. Aslında hayatımızın “norm”larına pek de uymayan bir standart bu. Her ne kadar, adına “normal” desek de, verili fiziksel koşullarımız açısından “anormal” bir ortamı ima ediyor; maddeye ilişkin gözlem, ölçüm ve kıyaslamalarımızı kolaylaştırmak adına, bir tür “olağanüstü” hâl tasavvuru içeriyor. <br/><br/>Dikkat ettiniz mi, bilmem... <br/><br/>“Dar” ama “ideolojik” olmasa bile kendi içinde “kimliksel” çeşitliliği zengin bir çevre, son günlerde pek sık başvuruyor bu standarda. <br/><br/>12 Eylül Anayasası’na bugüne kadarki en büyük darbeyi indirme fırsatı sunan referandumda, “evet” oyu vermeye elinin gitmeyeceği anlaşılan bir çevre bu. <br/><br/>İşin tuhafı, “evet” diyemeyen bu çevrenin dili “hayır” demeye de varmıyor; şöyle doğru düzgün, eğilip bükülmeden, bin bir dereden su getirmeden söyleyemiyorlar “ret” oyu vereceklerini ya da sandığı “boykot” edeceklerini. <br/><br/>Oysa ne kadar basit, ne kadar dürüst bir tavır olurdu bu; “Bu paketin kabulü şu nedenle işime gelmediği için ‘hayır’ diyeceğim” deyip çıkabilirlerdi işin içinden. <br/><br/>Ama bunu yapmıyorlar; yapamıyorlar. Oylarının rengi kendilerini bile öfkelendiriyor sanırım, hatta belki utandırıyor olmalı ki koca koca adamlar, kadınlar referandumu tartışmak için televizyona çıkıyor ve tane tane konuşmak yerine kıvıl kıvıl kıvranıyorlar. <br/><br/>Oylarının sorumluluğunu üstlenmek istemez gibi bir hâlleri var. Tavır alıyorlar. Sonra, korumaya çalıştıkları imajlarıyla bağdaştıramadıkları bu tavrın sorumluluğunu başkasının üzerine atıyorlar hemen. Gerisi, “Benim ‘hayır’ oyumdan sen sorumlusun ey AKP” minvalinde sinirli bir monolog... “Paketi reddedeceğim ama paket reddedilirse sorumlusu ben değilim” demeye getiren koca koca adamlarla kadınların, kendilerini bilfiil “ehliyetsiz” ilan etmelerini seyrediyoruz. Görmüş geçirmiş bir yazar, bir siyasetçi, bir hukukçu, bir akademisyen kullanacağı oyun sorumluluğunu üstlenmekten aciz olabilir mi hiç? Oluyor... <br/><br/>“Şu AKP’ye çok kızıyorum, beni ‘hayır’ ile ‘boykot’ arasında bir yere sıkıştırdı” diyor televizyonda bir yazar. “Normal şartlar altında bu pakete elbette ‘evet’ derdim ama AKP beni soğuttu” diyor bir başkası. <br/><br/>Aklının, vicdanının, iradesinin üzerinde herhangi bir partinin, kurumun ya da şahsın böylesine ipotek kurmasına niye izin verir ki insan? 12 Eylül 1980 darbesinin ürünü olan anayasayı 2010’da hâlâ yürürlükte tutan bir rejimde, bu anayasadaki değişikliklerin önünü kesmek için her yolu deneyen bir muhalefetin karşısında, hangi ‘normal şartlar’dan söz edebilir ki... Özürlü demokrasimizin, engelli siyasetimizin ve 1960 darbesinden miras faşizan hukukumuzun kalbinde, bunca yıl sonra, bin bir zorlukla yapılmaya çalışılan bir “reform”un karşısında dururken, “normal şartlarda ben de reformdan yanayım ama...” demenin neresi makul? <br/><br/>“Bu reformu istemiyorum arkadaş” deseler amenna; “26 maddenin mevcut hâli, değiştirilen hâline yeğdir” deseler keza; hatta “Ben mükemmeliyetçiyim, eksiksiz olmayan hiçbir değişikliğe benden onay yok” deseler o bile saygıdeğer. <br/><br/>Ama getirdiği reformun içeriği yerine, reformcuların niyeti, meşrebi, samimiyeti vesaire... nedeniyle, pakete karşı çıkan ve bu tutumlarını da, “hep AKP yüzünden” diye açıklayanlar için aynı şeyi söylemek çok zor. <br/><br/>Darbeci zihniyetin canhıraş korumaya çalıştığı bu düzende, yetersiz ama önemli bir değişiklik yapmak için uğraşanlara karşı cephe almanın mantıki ve ahlaki zafiyetini bizzat onlar da fark ediyorlar zira. <br/><br/>Değişime, “değişimci” imajlarına halel getirmeden direnmenin zorluğunu kavradıkça, “Siz benim demokratlığımı bir de sıcaklık sıfır derece, basınç bir atmosferken görün” der gibi bir hâlleri var ve bu hâl hüzünlü hakikaten. <b><br/><br/>ycongar@mac.com</b></div>

Kaynak: [taraf.com.tr](http://www.taraf.com.tr:80/yasemin-congar/makale-normal-sartlar-altinda.htm), [web.archive.org (arşiv bağlantısı)](http://web.archive.org/web/20100725004614/http://www.taraf.com.tr:80/yasemin-congar/makale-normal-sartlar-altinda.htm)
# Kavgalara ve kadınlara sığmayan adam

*Yasemin Çongar 24.07.2010*

<div class="yazi"><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>***</p>
<p>Erkeğin intihar mektubunun kesildiği yerde kadınınki başlıyordu. İleri düzeyde Parkinson hastasıydı adam ve son üç yıldır, vücudunu teslim aldığı bilgisini en yakınlarından bile gizlediği ikinci bir meret, kronik lösemi, kendi deyişiyle “usulca öldürüyordu” onu.</p>
<p>Bunu anlattı mektubunda. Ölüm tercihi kesindi. Eğer intiharı başaramaz ve fiziksel ya da akli açıdan “kötürüm” kalırsa, hastaneye götürülüp suni yollarla yaşatılmayı asla istemiyordu: “Evimde bırakın beni. Karımın ya da bir doktorun ya da orada bulunan herhangi bir arkadaşımın, beni zorla evimden hastaneye götürmek isteyenlere karşı direnmesini talep ediyorum.”</p>
<p>Hayata kendi isteğiyle veda ederken bile hayatla barışık bir adamdı o; ayrıntılara hâkim, telaşsız ve kendinden emin: “Dostlarımın şunu bilmesini isterim ki, onlardan huzur içinde ayrılıyorum. <b>Ölümden sonra, mekânın, zamanın ve maddenin hudutlarının dışında, anlayışımızın sınırlarının ötesinde, hiçbir kişisellik taşımayan bir hayatımın olacağına ilişkin çekingen bir ümit taşıyorum içimde. Bu sonsuzluk duygusu, beni zor anlarımda hep dik tutmuştur ve şimdi, bunları yazarken de dik tutuyor.</b> Yine de, bu nihai adımı atmayı güçleştiren şey, bunun, geride kalan arkadaşlarıma, en çok da karım Cynthia’ya yaşatabileceği acı... Hayatımın son döneminde, daha önce hiç olmadığım şekilde, nisbî bir huzur ve mutluluk içinde yaşadım ben ve bunu karıma borçluyum.”</p>
<p>Arthur Koestler, Haziran 1982’de yazdı bu mektubu. Kararını çoktan vermiş, onu ölüme taşıyacak ilaçları tedarik etmişti. Ama kendisini beklediğini umduğu o tarifsiz sonsuzluğa hemen yürümedi. Durdu, bekledi.</p>
<p>Aradan dokuz ay geçti. 1 Mart 1983’te, intihar mektubunun altına yeni bir not düştü: “Karım, otuz dört yıl boyunca benimle birlikte çalıştıktan sonra, ölümümün ardından hayata katlanamayacağına karar verdi.” Bu cümlenin bittiği yerde, Cynthia Koestler’in kısa intihar mektubu başlıyordu. Daktiloyla yazılmış, “ama”ları çok, “ama”ları “acaba”lar doğuran bir mektup...</p>
<p>Aynı gece, karı-koca bol miktarda uyku ilacı alıp, üstüne bir güzel kafa çektiler. Cesetleri otuz altı saat sonra bulundu.</p>
<h4><br/>Ölüm değil, ölüyor olmak kötü</h4>
<p>Koestler’in ilk intihar denemesi değildi bu. 1940’ta, otuz beş yaşındayken Gestapo’nun eline düşmemek için Fransa’dan kaçarken, bir arkadaşının “belki lâzım olur” diye verdiği morfin haplarını yanına almış ve birkaç hafta sonra, Lizbon’da yakalanacağı korkusuna kapıldığında, o haplardan birini yutmuştu... Koestler ölmedi ama çok geçmeden, kendisine o hapları veren arkadaşı Alman filozof Walter Benjamin’in, Fransa-İspanya sınırında Naziler tarafından kıstırıldığını hissettiği bir anda, aynı hapların yardımıyla öldüğünü öğrendi.<br/><br/><b>“Ölüm,” diye yazacaktı yıllar sonra, “hiç korkutmuyordu beni. Kötü olan, kendi kontrolü dışında öleceğini hissetmesiydi insanın.”</b> İnsanların vakitsiz ölebileceklerini her an hissettikleri, üstelik bu vakitsiz ölümün, bireysel genlerine kodlanmış biyolojik kaderin emriyle değil, bütün bir toplumun genetiğini bozan zehirli bir ideolojinin kavliyle gelebileceğini her an hissettikleri bir asrın çocuğuydu o. </p>
<p>1905’te Budapeşte’de, varlıklı bir Yahudi ailesinin tek oğlu olarak dünyaya geldi. <b>Dokusuna bir irin gibi yayılmış olan nefreti akıtıp boşaltmak için kanamayı bekleyen sancılı bir kıtanın ve o nefretin bir numaralı nesnesi yapılmaya namzet bir kimliğin içine doğmuştu yani.</b> Hayatını, bu belirledi. Koestler, asrının bütün kavgalarına girip çıkarak, bütün hastalıklarıyla boğuşarak, bütün zaaflarını ve bütün zaferlerini içselleştirerek yaşadı.</p>
<h4><br/>Davaların Casanovası’yım ben</h4>
<p>Michael Scammell yeni kitabında bu hayatı anlatıyor. Ve sanırım ilk kez, Koestler’i bu kadar anlayan, onun, daha önce başkalarınca yerden yere vurulup, “Yahudi düşmanı, seri tecavüzcü, dönek, şarlatan...” vesaire ilan edilmesine yol açan tercih ve alışkanlıklarına, ilk kez böyle sempatiyle bakan bir biyografi sunuyor bize. </p>
<p>Tolstoy, Dostoyevski ve Nabokov’dan tercümeleriyle tanınan, 1985 tarihli Soljenitsin biyografisi, bir “klasik” sayılan 75 yaşındaki İngiliz yazar Scammell’ın <b><i>Koestler: The Literary and Political Odyssey of a Twentieth-Century Skeptic</i></b> (Koestler: Yirminci Asırlı Bir Kuşkucunun Yolculuğu) adlı kitabının sakin bir anlatımı var. Koestler’in farklı diyarlar, diller, davalar ve aşklarla dolup taşan, adeta “manik” bir enerjiyle çağlayarak akan hayatını, müthiş bir huzur içinde hikâye ediyor...<br/><br/><b>Yine de, bu hikâyenin, Scammell’ın seçtiği o “huzurlu” başlıktan farklı, kahramanına daha uygun bir adı olabilirmiş bence; “Davaların Casanovası” diye de vaftiz edilebilirmiş kitap. Koestler’in kendisine uygun gördüğü bir lâkâp bu, ve bizatihi bu keyfiyet bile, Budapeşte doğumlu yazarın “ne” olduğunun ne kadar farkında, zamanın delice akan nehrine kapılmışken bile hayatına ne kadar hâkim ve tabii, ne kadar kibirli olduğunu gösteriyor bence.</b> Anlaşılabilir bir “kibir” bu; yirminci asrın ilk üç çeyreğine damga vurup da, Koestler’in merkezinde yer almadığı bir dava yok nitekim.</p>
<p>Ailesinin Viyana’ya göçmesiyle, ilk gençlik yıllarını, Siyonizmin doğduğu bu kentte geçiren Koestler, mezuniyetine birkaç hafta kala okulunu bırakıp, “Arap düşmanı bir Siyonist” olarak Filistin’e gidiyor. Orada, Macarca, Almanca, İngilizce, Fransızca ve Yiddiş’ten sonra İbraniceyi de öğreniyor. Bir yandan, çeşitli Avrupa gazetelerine çeşitli dillerde yazarak hayatını kazanıyor, bir yandan da, Filistin gerçeğini anladıkça, yavaş yavaş kabuk değiştiren bir hayvan gibi, dava değiştiriyor. <br/><br/><b>Arap komşularının, sokakların dört ayaklı sahiplerine olan sevgisi nedeniyle ona “Ebu Kelp” (köpeklerin babası) adını taktıkları Kudüs’teki yılları için “Hakikati bulmuştum,” diye yazıyor sonradan, “karmaşık bir hakikatti bu ve beni tiksindiriyordu.”</b> Koestler’i tiksindiren şey, Yahudilerin bir vatan sahibi olma hakkını gönülden desteklerken, bunun Filistinli Arapların kovulmasıyla sağlandığını görmesiydi. İlk zamanlar, “şizofreniye kapılmamak için bu çelişki üzerine düşünmemeye çalıştığını” söylese de, 1944’te İsrail’in gelecekteki liderlerinden ve zamanın militan Siyonist örgütü İrgun’un şefi Menahem Begin’le buluştuğunda “Saldırıları durdurun ve iki devletli çözümü kabul edin” demişti Koestler; 1917 Balfour Deklarasyonu konusundaki hükmü ise çok netti: “Bir halkın ülkesinin, bir başka halka, üçüncü bir ülke tarafından verilmesinin belgesidir bu.”</p>
<h4><br/>Mutlakçılıktan mustarip olmak</h4>
<p>Arapları “denize dökmek” isteyen bir militanken, Filistinlilerin devlet hakkını savunan bir yazar haline gelmesi Koestler’in hayatındaki büyük sıçramalardan yalnızca biri. Scammell’i okurken, bir davadan diğerine koşan Koestler’in değişimini, keskin dönüşlerden ziyade, hep aynı isyanın sonucu olarak görmeye ve kavgayı farklı kulvarlarda sürdürmekten çekinmeyen bu delişmen yazarı, aklınıza pek yatmayan işler yaptığında bile sevmeye başlıyorsunuz. 1930’larda Sovyetlere methiyeler düzen bir komünistken, 1941’de Stalinizme karşı en etkili romanlardan biri sayılan –Türkçesini Pınar Kür’ün tercümesinden okuduğumuz- <b><i>Darkness at Noon</i></b>’u (Gün Ortasında Karanlık) yazan; İspanya’da Franco’ya karşı savaşanların yanında solcu bir militanken, 1950’lerde “Pax Americana olmadan barış da olmaz” diyen bir Amerikancıya dönüşen; yaşı ilerledikçe, idam cezasına karşı, ötenaziden yana, Darwinciliğe muhalif ve akıllı tasarıma yakın pozisyonları hep aynı imanla savunan Koestler’in asıl derdini giderek daha iyi anlıyorsunuz.</p>
<p>Doğrusu, Koestler de yardım ediyor size; içinden taştığı bütün kavgalarda “mutlakçılıktan mustarip” olduğunu itiraf ediyor. Muhtevasında, “mükemmeliyetçi” bir idealizm ile “ya hep ya hiççi” bir toptancılığı, eşit dozlarda barındıran bu illete, bir tür cerahat gibi bakarak, <i>“absolutitis”</i> adını veriyor ona. </p>
<h4><br/>Tecavüz yoksa haz da yok</h4>
<p>Koestler’in, hepimizi bekleyen mutlak sondan korkmamasında da <i>“absolutitis”</i> hastalığının etkisi var sanırım. Ne de olsa, 1937’de, henüz 32 yaşındayken, nihayetin kıyısında dikilip durmuş bir adam o. İspanya’da milliyetçi militanlarca yakalanıp idam cezasına çarptırılınca, infaz edilmeyi beklediği beş uzun ayı anlatan –ve ilk Türkçe tercümesi Çetin Altan’ın imzasını taşıyan- <b><i>Espagne ensanglantée</i></b> (İspanya’da Ölüm Güncesi), hem Koestler’in, gözlerini ölümün karanlık uçurumundan hiç ayırmadığı o korkunç günleri, hem de “mutlak” ile “geçici” arasındaki yerimizi kavramamıza yardımcı bir kitap. <br/><br/><b><i>Espagne ensanglantée</i>’den okuduğum bölümler, ölüm kadar, ölümle başa çıkma yollarını da hatırlattı bana. Geçiciliğimizi bir nebze unutabilmek, nihayetimizden korkmamayı biraz olsun başarmak için, hayatın en tekinsiz, en tutkulu yollarına sapıp durduğumuzu düşündüm; bizi ölesiye kavgalara, ölesiye aşklara iten asıl kuvvet buydu belki de. </b></p>
<p>Koestler’i, kadınlarla ilişkilerinde tam bir vahşiye dönüştüren, Koestler’in kadınlarını ise bu vahşete razı kılan şey de aynı kuvvet olabilir, pekâlâ. Daha önce bazı yazarlarca, kadınlardan nefret etmekle ve üçüncü karısı Cynthia’yı intihara zorlamakla suçlanan Koestler’i, haliyle Scammell da, kadınlara doymayan, aşklara sığmayan, ilişkilere teslim olmayan bir adam olarak anlatıyor ama bundan ötürü katiyen suçlamıyor. <br/><br/><b>Sevişirken hoyrat ve hâkim Koestler. “Başlangıçta tecavüz unsuru yoksa haz da yok” diyebilecek kadar da dürüst. Ama onun, şiddetin şehveti beslediğinden ziyadesiyle emin, zaman zaman “zorla güzellik” peşinde ve hemen her zaman sadakatsiz olması, Koestler’in kadınlarının, birkaç istisna dışında, ondan ayrıldıktan sonra bile, onunla arkadaş kalmalarını, onu hep sevgiyle hatırlamalarını engellememiş.</b></p>
<p>Henüz elli beş yaşında ve sağlıklı bir kadınken, kocasıyla birlikte ölmeyi seçen Cynthia da, “Ölümden korkuyorum” diyor o kısa intihar notunda, “ama Arthur’suz yaşayamam.” Notun devamındaki, “birlikte intihar fikri bana hiçbir zaman anlamlı gelmedi ama...” ve “Arthur’la birlikte çalışmamızın hikâyesini yazıp bitirmeyi isterdim ama...” diye başlayan cümlelerdeki tereddüdü de, diğer yazarların aksine, “Koestler karısını intihara zorlamış” diye yorumlamıyor Scammell. Ona göre, “ama... ama...” diye söylenip duran geçici heveslerimiz, kişisellikten uzak bir sonsuzluğun ve mutlak bir bütünleşme hayalinin önünde er geç eğiliyor çünkü.</p>
<p><b><br/>ycongar@mac.com</b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20100727165846/http://taraf.com.tr:80/yasemin-congar/makale-kavgalara-ve-kadinlara-sigmayan-adam.htm)
# İnegöl ve MHP

*Yasemin Çongar 27.07.2010*

<div class="yazi"><p>Önceki gece Kürtlere ait ev ve işyerlerinin yakıldığı, taşlı, bıçaklı bir grubun bozkurt işaretleri ve “PKK’yı burada istemiyoruz” sloganlarıyla gösteri yapıp, arabaları ateşe verdiği, üç kişiyi yaraladığı İnegöl, dün akşam ben bu yazıya başlarken, istim üstündeydi. </p>
<p>Olaylar üzerine İnegöl’e giden arkadaşımız Fırat Alkaç, “Kürt mahalleleri çok tedirgin. Bu gece her şey olabilir korkusu hâkim” dedi telefonda ve benim sorum üzerine, ekledi:</p>
<p>“Eylemi yapan gruptakiler MHP’ye yakın... Ülkü Ocakları’nın burada merkezi var, zaten dünkü kavga öncesinde, </p>
<p>Devlet Bahçeli’nin ilçedeki mitingi ardından ülkücüler yürüyüş yapmış ve olayın çıktığı caddedeki güvenlik kameralarını tahrip etmişler.”</p>
<p>Sonrası ise, bugünkü manşetimizde de okuyabileceğiniz gibi, “Buradan bir daha geçme” diyerek bir Kürt minibüs şoförünü döven ülkücü grubun ya da Bursa Valisi’nin tuhaf tarifiyle, “aslında vatansever ama alkollü gençlerin” çaktığı kibritle tutuşan bir Türk-Kürt kavgası...</p>
<p>Her ne kadar, İçişleri Bakanı Beşir Atalay dün, konunun “alacak-verecek meselesinden çıktığını ve siyasi mecraya çekilmemesi gerektiğini” söylediyse de, İnegöl’de yaşananların basbayağı “siyasi” olduğunu düşünüyorum ben.</p>
<p>Zaten Atalay’ın, referandum öncesinde böyle olaylar olabileceğini hesapladıklarını belirterek, “Hiçbir yerde bu tür istismarlara, bu tür provokasyonlara müsaade etmeyeceğiz. </p>
<p>Çok şiddetli gideceğiz üzerine” demesini de, işin “siyasi” içeriği ve potansiyeli bakımından özellikle önemsiyorum.</p>
<p>Madalyonun bir yüzü malum; memlekette savaş sürüyor, asker ve PKK’lı gençler öldükçe ölüyor, Kürtlerin “açılım” umudu zayıfladı, Türklerin öfkesi kabardı, “ayrılalım o zaman” diyenlerin sayısı artıyor.</p>
<p>Bu resim, Marmara’da, İç Ege’de, Mersin ve Muğla gibi kıyı kentlerinde, rant kavgasının, işsizliğin, ticari ve sosyal rekabetin, hatta tabiri caizse bir “kız” meselesinin bile, Türk ve Kürt nüfusun karşı karşıya getirilmesine yönelik bir provokasyon için elverişli zemin oluşturmasına yetiyor.</p>
<p>Ancak bence, İnegöl’deki gerginliğin geri planında, çok önemli bir siyasi faktör daha var; MHP’deki taban kaymasından söz ediyorum.</p>
<p>Yakın zaman öncesine dek, milliyetçi-muhafazakâr kesimler arasında AKP’nin alternatifi olabilecek potansiyelde sahici bir siyaset yürüten; ayaklarını gerçek bir toplumsal zemine basan; devletçi zihniyetin sözcülüğüne kalkışmayan; özellikle Ergenekoncu çevreye ve onların medet umduğu sokak senaryolarına uzak durmaya özen gösteren bir MHP ile karşı karşıyaydık. </p>
<p>Ve bence, MHP’nin bu profilinde Devlet Bahçeli’nin de katkısı vardı.</p>
<p>Ama bu profil, AKP’nin Demokratik Açılım hamlesi, ardından da Anayasa değişiklik paketini gündeme getirmesiyle hızla değişmeye başladı; Bahçeli’nin demeçleri günden güne daha hırçın, daha sorumsuz, daha provokatif bir hâl aldı ve en önemlisi de, MHP kendisini artan ölçüde devletçi reflekslere teslim etmeye başladı.</p>
<p>Dindar yanı kuvvetli, devletin sillesini yediğinin bilincinde ve yeniden resmî şiddet senaryolarına âlet olmamakta kararlı bir milliyetçi “çevre” partisi gibi davranan MHP, zamanla âdeta sınıf atladı ve “merkez”e yakınlaştı.</p>
<p>Bu “merkez,” coğrafi konumu itibariyle, MHP’nin eski kalelerinin bulunduğu İç Anadolu’nun batısında Ege-Akdeniz hattında yoğunlaşan; sınıfsal olarak daha kentli ve hatta daha eğitimli; ideolojik bazda ise, yine eski MHP tabanına kıyasla daha az dindar, daha “laikçi” ve maalesef Kürtlere karşı daha da önyargılı bir kesime karşılık geliyor... </p>
<p>Ve tabii, çok daha askerci, vesayetçi; savaş söylemine, nefret propagandasına çok daha meyyal; milliyetçiden ziyade, “ulusalcı” görünen bir “merkez” bu.</p>
<p>MHP’deki değişimi, kısaca “toplumdan devlete doğru bir kayma” diye de tarif edebiliriz aslında. </p>
<p>Bahçeli ve kurmaylarının son dönemdeki söylem ve tercihlerinin, vesayetçi yüksek yargı, askerî bürokrasi ve onların müttefikleriyle giderek daha fazla örtüşmesi, bu kaymanın daha ziyade “derin devlete doğru” olduğunu da düşündürüyor, tabii. </p>
<p>Bu değişimle MHP, Baykal’ın statükocu, devletçi, toplumdan kopuk CHP’si ile statükoculuktan vazgeçmeyeceği, toplumsallığı ise giderek bir “Alevi partisi” sınırları içinde kucaklamakla yetineceği izlenimi veren Kıılıçdaroğlu’nun CHP’sinden “anlamlı” bir fark ortaya koyamaz.</p>
<p>Bu değişimle MHP, devletin sillesini yemiş, ikinci sınıf vatandaş muamelesinden bıkkın milliyetçi-muhafazakârların desteğini, AKP’ye ve belki artan ölçüde de, BBP’ye kaptırabilir.</p>
<p>Referandumda “hayır” için yürütülen kampanyanın MHP tabanında yarattığı rahatsızlık da, bir yandan partinin oy kaybını, bir yandan da, tabandaki siyasi kaymayı hızlandırabilir.</p>
<p>Bahçeli, bu gidişatın farkında olmalı ki, siyasetini artan ölçüde, “Kürt düşmanlığı” üreten bir söyleme tahvil ediyor; referandum mitinglerinde, sözlerini tartmadan konuşuyor, nefret propagandasından kaçınmıyor.</p>
<p>İnegöl’deki olayların, Bahçeli’nin Cerrah Beldesi ile Gemlik’teki mitinglerinin arkasından, çoğu bu mitinglere katılmış ve Ülkü Ocakları’na üye gençlerce çıkarılmış olması, bu açıdan, özellikle manidar ve tehlikeli bir gösterge.</p>
<p>Bu arada, arkadaşımız Fırat Alkaç’ın, “BBP’ye yakın Alperenlerin, en azından dün akşam itibariyle, İnegöl’deki kavgaya karışmadığını” özellikle vurguladığını belirtmeliyim. </p>
<p>Referandumda “evet” diyerek, “devlete değil topluma yakın” siyaset yapması ve somut bir değişim hedefine yönelmesi, BBP’yi bir nebze daha sağduyulu kılıyordur belki kimbilir. </p>
<p>Umarım öyledir ve umarım Bahçeli de, İnegöl olayları üzerine durup düşünür biraz.</p>
<p><b><br/>ycongar@mac.com     </b></p></div>

Kaynak: [taraf.com.tr](http://www.taraf.com.tr:80/yasemin-congar/makale-inegol-ve-mhp.htm), [web.archive.org (arşiv bağlantısı)](http://web.archive.org/web/20100729040410/http://www.taraf.com.tr:80/yasemin-congar/makale-inegol-ve-mhp.htm)
# Farklı bir Muhafazakâr

*Yasemin Çongar 28.07.2010*

<div class="yazi"><p>İki buçuk aydır Downing Caddesi 10 Numara’da ikâmet eden David Cameron’ın Ankara’daki sözleri, Türkiye’nin Avrupa Birliği’ne katılım çabasına Londra’nın verdiği güçlü desteğin, İşçi Partisi hükümetinden sonra, Muhafazakâr ağırlıklı koalisyon tarafından da sürdürüleceğinin çok açık bir göstergesi.</p>
<p>Bununla birlikte, Oxford’dan felsefe, siyaset, iktisat (PPE) diplomalı ve kırk dört yaşına girmesine daha birkaç ay olan Britanya Başbakanı’nın dünkü konuşmasının önemi, Ankara- Londra dayanışmasına indirgenemez.</p>
<p>Zira bu konuşma, bir yönüyle de, Eski Kıta'nın kendi içindeki yeni iktidar mücadelesini tarif ediyor...</p>
<p>Cameron, Türkiye’nin katılımının Avrupa Birliği’ni güçlendireceğini söylerken, “iyi misafir” rolü oynamıyor; doğrudan doğruya “Avrupa’nın çıkarına” saydığı bu katılım için, Paris ve Berlin’le stratejik bir kavgayı göze aldığını da açıkça ilân ediyordu nitekim.</p>
<p>Kendisini “modern bir merhametli muhafazakâr” diye tanımlayan yeni Başbakan, partisi içindeki bazı eski kafalıları da karşısına almak pahasına sahip çıktığı “Avrupa vizyonu” ve bu vizyon kapsamında Britanya’ya biçtiği yeni “liderlik rolü” gereği, Almanya ve Fransa’nın muhafazakâr siyasetçileriyle kapışmaya hazır...</p>
<p>Cameron’ın ziyaretini Guardian gazetesi adına izleyen dış politika yazarı Nicholas Watt’ın dün bloguna düştüğü şu not bence çok önemli:</p>
<p>"Başbakan NATO içindeki ikinci büyük orduya sahip olan Türkiye'den hem kampın bekçiliğini yapmasını bekleyen hem de bu ülkenin çadırıa girmesine izin vermeyen Avrupa'yı çifte standart uygulamakla suçlarken, alışılmışın dışında sert bir dil kullandı. Ama General Charles de Gaulle'ün Britanya'nın, AET üyeliğine 'non' (hayır) demesi Türkiye'ye gösterilen husumeti karşılaştırmakla Cameron şunu da açıkça ortaya koymuş oldu ki, Fransa ile kavga etmeye hazırlanıyor. Başbakan, Downing Street'e geldiğinden bu yana geçen iki buçuk ay zarfında, büyük dikkatle hazırlanmış ve ziyadesiyle parlak bir konuşma yapmıştı. Ama ilk kez hitabet yeteneğini, Britanya'nın Avrupa'daki en yakın iki ortağına olan öfkesini böylesine kuvvetli bir şekilde ortaya koymak için kullanmış oldu."</p>
<p>Watt’ın “Britanya’nın Avrupa’daki en yakın iki ortağı” diye söz ettiği Fransa ve Almanya, halihazırda, Nicolas Sarkozy ve Angela Merkel’in damgasını taşıyan ve temel tezi “Türkiye Avrupalı değildir” diye özetlenebilecek olan bir “ret cephesi”nin öncüleri.</p>
<p>Cameron’ın Ankara’daki konuşması ise, bu cephenin hem temel tezine hem de bu teze dayanak yaptığı bilumum itiraza karşı bir manifesto niteliği taşıdığı için ayrıca önemli, hatta “tarihî” nitelikteydi.</p>
<p>"Bu, Avrupalı bir ülke değil. Tarihi, coğrafyası, ekonomisi, tarımı ve halkının karakteri farklı bir yönü işaret ediyor. Bu ülke, hangi iddiada bulunursa bulunsan, hatta neye inanırsa inansın, tam üye olamaz."</p>
<p>Bu sözleri telaffuz etti Cameron ve sonra, “ret cephesi”nin herhangi bir mensubunun Türkiye için kolaylıkla kullanabileceği bu argümanın asıl sahibini hatırlattı; General de Gaulle’ün 1963 ve 1967 yıllarında, Britanya’nın AET’ye girmesine karşı çıkarken söylediği sözlerdi bunlar...</p>
<p>Cameron’a göre, bugün Türkiye’nin Avrupa Birliği üyeliğine direnen Avrupalıları üç grupta toplamak mümkün:</p>
<p>Birinci grupta, "korumacılar" yer alıyor; bunlar Türkiye’nin iktisadi gücünü, siyasi nüfuzunu ve demografik yapısını, Avrupa’nın ortak refahına ve nüfuzuna katkı yapacak pozitif bir değer olarak görmektense, bunu “korunmayı” gerektiren bir tehdit olarak algılayan kesim...</p>
<p>İkinci gruba "kutuplaşmacılar" adını verdi Cameron; bu grupta, tarihi de, güncel siyaseti de bir “medeniyetler çatışması” olarak okuyan, Türkiye gibi bir ülkenin “hem Doğulu hem Batılı” olabileceğini reddeden ve “Bu ülke bir parça Doğulu, öyleyse bizden değil” diyenler var.</p>
<p>Üçüncü grup, "önyargılılar" dan oluşuyor ki, işte burada Cameron’ın sözü hiç dolandırmadan söylediği gibi “İslam’ı bilinçli olarak yanlış anlayan” bir güruh çıkıyor karşımıza; “İslam düşmanı” ya da en iyi ihtimalle “İslamofobiden mustarip” bir kesimden söz ediyoruz velhasıl.</p>
<p>Britanya Başbakanı, bu ifadeyi kullanmadı ama bu üç gruba, pekâlâ, "dar kafalılar" da diyebiliriz; zira kavrayışları, “küreselleşen dünyada daha etkin, daha rekabetçi, daha çoğulcu, daha demokrat ve daha açık bir Avrupa” idealini kucaklayabilecek kadar geniş değil; kendi kum havuzunda oynamaktan memnun, nüfuzu ve refahı sınırlı, küçük, türdeş, ötekileştirici ve tabii, Hıristiyan bir birliğin “dar” sınırlarıyla yetinmeye razılar.</p>
<p>Cameron, bu üç grubun tezlerinin de yanlış olduğunu söyledi dün:</p>
<p>"Türkiye'nin olmadığı bi AB daha güçlü değil daha zayıf olacaktır. Daha güvenli değil daha az güvenli olacaktır. Daha zengin değil, daha fakir olacaktır."</p>
<p>Doğrusu, buna benzer değerlendirmeleri, “geniş görüşlü” başka dünya liderlerinden de işittik daha önce.</p>
<p>Ama Cameron dün bu sözlerle yetinmedi ve Britanya Hükümeti olarak, her üç grubun da tezlerini çürütmeye yönelik uluslararası çabaların ön cephesini oluşturmak istediklerini söyledi.</p>
<p>İşte bu yeni bir şey...</p>
<p>Bugüne dek, Türkiye’nin AB’ye üyelik hedefini, bir “çıkar” meselesi, bir “vizyon” meselesi, bir “liderlik” meselesi olarak benimseyip, bu katılımın önündeki engelleri aşmak için bizzat çalışmayı misyon edinmiş Avrupalı lider sayısı çok değil zira.</p>
<p>Hele de siyasi yelpazenin sağında yer alan bir liderin, bunu bu açıklıkla ilân etmesi basbayağı bir sıçramaya tekabül ediyor. Hayırlı olsun.</p>
<p>ycongar@mac.com</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20100731041544/http://taraf.com.tr:80/yasemin-congar/makale-farkli-bir-muhafazakar.htm)
# Gecikmiş sorular

*Yasemin Çongar 30.07.2010*

<div class="yazi"><p>Oğlunuzu gönderdiğiniz savaş, “gerçek” bir savaş mı sizce?<br/><br/>Oğlunuzu emanet ettiğiniz komutanlar, bu emanete riayet ettiler mi?<br/><br/>Oğlunuzu bir tabut içinde size geri veren ordu, onun yaşaması için gereken her şeyi yaptı mı dersiniz?<br/><br/>İnsan, içi kanayan bir annenin, bir babanın gözlerine bakıp bu soruları nasıl sorar; ben sorabilir miyim, bilmiyorum.<br/>19 haziran gecesi, Şemdinli Gediktepe’deki PKK baskınında can veren gencecik çocukların ailelerine bu soruları sormak mümkün mü dersiniz, gerekli mi hatta?<br/><br/>O ailelerin taptaze yaralarını hakikatle deşmeye hakkımız var mı bizim?<br/><br/>Oğlu ölen bir anneye, bir babaya gerçekleri söylemek mi daha insanca yoksa susmak mı?<br/><br/>“Şehadet” sessizliğine gömülüp dua etmek mi evla, yoksa Zonguldak Ereğli’den Piyade Er Ramazan Erdem’in mesela, ya da Edirne Uzunköprü’den Piyade Çavuş Oğuz Yelken’in ya da Keşanlı Piyade Onbaşı Mustafa Kayın’ın ya da Milaslı Piyade Onbaşı Mustafa Derin’in ya da Aydın’dan Piyade Er Mehmet Ali Tosun’un ya da Kahramanmaraş Göksun’dan Topçu Çavuş Elhas Esendere’nin annesine, babasına, “Oğlunuz Gediktepe’de neden öldü biliyor musunuz” diye sormak mı?<br/><br/>Bugünkü manşetimiz bu sorunun cevabını veriyor; bugünkü manşetimiz kırk gün önce Gediktepe’de son bulan on bir hayatın hesabını soruyor… <br/><br/>Gediktepe’de etlerinden et koparılmış annelerin, babaların önünde eğilerek, onlardan utanarak, onların bu manşetle biraz daha kanayacaklarını bilerek yapıyoruz bunu.<br/><br/>Çünkü “gerçek” bir savaş değil onların oğullarını alan… Şike var orta yerde; ihmal var, hatta belki ihanet var.<br/>Çünkü ölmeyebilirdi onların oğulları; bu şikeyi, bu ihmali, bu ihaneti zamanında sorgulayabilseydik biz, belki ölmeyecektiler.<br/><br/>Ve bu danışıklı savaşın hakikatini “şehadet” sessizliğine feda ettiğimiz her an, daha nice annenin, nice babanın oğullarının tabutunu aynı sessizlik içinde teslim almasına boyun eğiyoruz aslında. <br/><br/>Ve artık yeter. Hakikaten yeter.<br/><br/>Şimdi soralım: <br/><br/>Gediktepe’deki PKK baskını, “gerçek” bir baskın mıydı sizce?<br/><br/>Saldırı sonrası, Gediktepe’ye giden Başbakan Erdoğan’a brifing veren Hakkari Tümen Komutanı Tümgeneral Gürbüz Kaya’ya inanırsanız, öyleydi.<br/><br/>“Saldırı gecesi 23:30 sıralarında ilk PKK’lı görüntülerini aldık” demişti Kaya; sonra bu bölgelere topçu atışı ve diğer ağır silahlarla ateş edildiğini anlatmıştı.<br/><br/>Ardından, ateşe karşılık verilmediği için bu görüntülerin “çoban, köylü ya da kaçakçı” olabileceğinin düşünüldüğünü söylemişti.<br/><br/>11 askerin ölümünün açıklaması buydu velhasıl: Komutanlar, PKK’lıları "çoban" sanmıştı.<br/><br/>Oysa Gediktepe’nin günler öncesinden Heron’lar tarafından çekilen görüntüleri Taraf’ın elinde şimdi ve o görüntülerde “çoban” deyip geçiştirilemeyecek bir katır konvoyunun düzenli hareketi çok net izlenebiliyor. Bu görüntüleri Mehmet Baransu’ya verip yorumlayan askeri kaynaklar da, “Burada kalabalık bir PKK’lı grubun hareketi saptanmış” diyorlar.<br/>Soralım o zaman: Hakkari Tümen Komutanı Tümgeneral Gürbüz Kaya, bu görüntülerin farkında mıydı? Onları görünce “çobandır” deyip geçti mi? Bölgedeki taburu uyardı mı? Ve saldırıdan sonra Başbakan’a brifing verirken, o görüntülerden hiç söz etti mi?<br/><br/>Şimdi de, saldırı gecesini dünkü Habertürk gazetesine anlatan, arkadaşları kollarında ölen ve kafasında o geceden yadigar şarapnel parçasıyla yaşayan Gazi Er Necati Yurt’u dinleyelim:<br/><br/>“Tekeli Taburu’nun üst bölgesinde operasyona gidiyorduk. 110-120 kişi olarak taburdan çıktığımızda beş saat gibi bir yürüyüşten sonra Gediktepe mevkiine ulaşıyorduk. Burada mevzilenip sınırımızı koruyor, yaklaşık 10-15 gün kalıyorduk. Tabura inip üç-beş gün dinlenip yeniden üst bölgeye gidiyorduk. Saldırıdan önce devreler olarak faaliyetimiz vardı. Kurban kestik, mevlit okuttuk. Ardından yine beş saatlik yürüyüşle Gediktepe’ye çıktık. Saat 22:00’de termal kameralarda bir kişilik görüntü vardı. Saat 23-23:30 gibi bu kez görüntü beş kişi oldu. Saat 01.00-01.30 gibi teröristler biksi ve roketlerle saldırıya başladılar. Mevzide beş kişiydik. Mevzimiz saldırıya müsait olduğundan yoğun ateş altında kaldık. Başımızı bile kaldıramıyorduk. İlk atışta yanımdaki Süleyman ve Ramazan şehit oldular. Süleyman yaralıyken yaşatmak için turnike yaptım ama başaramadım. Saat 04.00’te Kobra helikopterler geldi…”<br/><br/>Ve soralım yeniden:<br/><br/>19 haziran gecesi, beş saat yürüyerek Tekeli Taburu’nun üst bölgesindeki Gediktepe’ye giden Necati Yurt ve arkadaşları, bir PKK baskını bekliyorlar mıydı? Bölgedeki Heronların günler öncesinden saptadığı PKK sevkıyatı görüntülerinden haberdar edilmişler miydi?<br/><br/>Ve belki çok daha önemli bir soru: <br/><br/>Hakkari’deki Terörle Mücadele Büro Amiri Başkomiser Ahmet Yiğenoğlu’nun 16 haziran gecesi saat 22:00’de Şemdinli İlçe Jandarma Komutanlığı’na geçtiği rapordan haberdar mıydı, Er Necati Yurt ve arkadaşları?<br/><br/>Bugünkü manşetimiz, bu soruyu soruyor işte; Başkomiser Yiğenoğlu’nun “PKK saldıracak” diyerek, yer ve zaman bildirdiği uyarısının niçin kale alınmadığının cevabını talep ediyor.<br/><br/>Yiğenoğlu, “saldırı yapılma ihtimali çok yüksek” diye özellikle belirttiği raporunda, 17 haziran akşam saatlerinde PKK’nın saldırabileceğini haber veriyor. <br/><br/>Yiğenoğlu’nun ihbar ettiğinden otuz saat sonra, PKK aynı bölgeye saldırıyor.<br/><br/>Biz de soruyoruz:<br/><br/>Tümgeneral Gürbüz Kaya ve diğer komutanlar, bu uyarı raporu üzerine ne yaptılar? Hangi önlemleri aldılar? Saldırı anından tam 50 saat önce, “saldırı olacak” diye uyarılan Şemdinli Jandarma Komutanlığı niçin bir şey yapmadı? <br/><br/>Bu somut ihbara ve eldeki Heron görüntülerine rağmen, 19 haziran gecesi, o askerler Gediktepe'ye niye hiçbir önlem <br/>alınmadan gönderildi? Onları kim gönderdi?<br/><br/>Gecikmiş sorular bunlar.<br/><br/>Gediktepe'de ölen on bir genci geri getirmeyecek sorular.<br/><br/>Ama aynı zamanda, bu danışıklı savaşın hakikatini "şehadet" sessizliğine feda ettiğimiz her an, biraz daha geciken, cevapsız kaldıkları her gün yeni gençlerin ölümünü hazırlayan sorular...<br/><br/>Yeter artık. Hakikaten yeter.<br/><br/>ycongar@mac.com</p></div>

Kaynak: [taraf.com.tr](http://www.taraf.com.tr:80/yasemin-congar/makale-gecikmis-sorular-2.htm), [web.archive.org (arşiv bağlantısı)](http://web.archive.org/web/20100801015729/http://www.taraf.com.tr:80/yasemin-congar/makale-gecikmis-sorular-2.htm)
# Yazarlığın iki hâli ve hırpalayan hakikat

*Yasemin Çongar 31.07.2010*

<div class="yazi"><p>.* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>***</p>
<p>Her roman kendi azınlığını yaratır. İyi bir roman ise, o azınlığın içinden, çoğunluğu anlatır bize. Okuru, olağanüstülüğün keşfine davet ettiğinde romancı, aslında “sıradanlık” hakkında bir şey söylemektedir.</p>
<p>Gazetecilikle edebiyatçılığın ayrıldığı nokta da bu bence. İyi bir gazetecinin kaleminde, gizli kameraya yakalanmış gibidir hayat; olağanüstü ya da sıradan, istisnai ya da genelgeçer ne varsa, gördüğü gibi nakletmeye çalışır onu gazeteci; bir röportajın kerâmeti evvelâ hakikatinden menkuldür.</p>
<p>Oysa bir konu, bir devir, bir diyar, bir kuşak, bir sınıf, bir cemaat, bir insan, güçlü bir romancının elinde, kendi hakikatini aşabilir pekâlâ, ötekine dokunabilir, dönüşebilir hatta. Ve bir roman, bu dönüşümü başardığında, zamanın, mekânın sınırlarına sığmaz artık, destansılaşır. Don Quixote, mesela, dört asır öncesinin La Mancha’sında, ellili yaşlarındayken şövalyeliğe merak sarmış bir beyefendidir ama, aynı zamanda, günümüzün bir kahramanı, her yaşın, her devrin, her diyarın delisidir.</p>
<p>Gazeteci, kendi dünyasına tanıklık ederken, romancı yeni bir dünya yaratır tanıklıklarından. İyi bir gazeteci dürüsttür; iyi bir romancıysa müzmin yalancı. Gazeteci, mertçe yazmalıdır... Oysa merd-i kıptîdir romancı; yarattığı karakterler, şecaat arz ederken sirkatin söyler.</p>
<h4><br/>“Kuşağının en kuvvetli kalemi”</h4>
<p>Bret Easton Ellis’in hep iyi bir gazeteci gibi yazdığına inandım ben. 46 yaşındaki bu Amerikan fenomeninin geçen ay yayımlanan yedinci romanı Imperial Bedrooms (Muhteşem Yatakodaları) ise, bu konuyu yeniden düşünmemi sağladı.</p>
<p>İçine doğdukları iki kutuplu dünyanın bugün artık kadük olduğunu hatırlatmak istercesine, üzerine çarpı konmuş bir kuşağın mensubu Ellis ve gerek Amerikalı eleştirmenlerin, gerekse yirmi yedi dildeki okurlarının önemli bölümü, “X kuşağının en kuvvetli kalemlerinden biri” sayıyor onu.</p>
<p>Ellis’in 20 yaşındayken yayımladığı ve sadece ilk yıl elli binden fazla satarak, başarılı bir siftah oluşturan Less than Zero (Sıfırdan Az)’dan itibaren bütün kitapları, dünyada büyük ilgi gördü. Bu ilgide, Ellis’in, 1960’larda doğan zengin, bencil, vurdumduymaz ve mutsuz Amerikan gençlerini, yani çok iyi bildiği bir çevreyi anlatmasının payı büyük.</p>
<p>Bir yandan, aralarında büyüdüğü yuppieleri (şehirli genç profesyoneller) süslemesiz ve dolaysız bir dille, onları asla yaftalamaksızın, “tuhaf” ve “yoz” kabilinden muhtemel sıfatlara tenezzül etmeksizin, iyi bir röportajcı gibi yazıyor Ellis. Öte yandan, bu insanların, sınırsız şiddeti, sınırsız seksi, uyuşturucuyu, alkolü ve diğer aşırılıkları sıradanlaştıran hayatlarını inceden hicvettiği hissini de veriyor size; yazar, hikâyesinin kıyısında ne kadar ketum da dursa, satırlarına sinen çürümüş et kokusunu alıyorsunuz. Ellis, okura “çıkış”ı gösterecek kadar didaktik değil hiçbir zaman ama başyapıtı sayılan 1991 tarihli American Psycho’nun (Amerikan Sapığı) sonunda yaptığı gibi, “Bu bir çıkış değildir” cümlesini metne yerleştirecek kadar da ahlâkçı olabiliyor.</p>
<h4> </h4>
<h4>Kişisel bir yerden yazdım</h4>
<p>Ellis’in bir diğer özelliği, sadece edebiyat okurlarının değil, sosyologların, filozofların da ilgisini çekmesi... Kitapları, kimi Amerikan üniversitelerinde, “antropoloji,” “kimlik,” “popüler kültür,” “cinsiyet araştırmaları” ve benzeri derslerde okutuluyor, tez konusu yapılıyor. Akademi, onun kitaplarında, anlattıklarının insanı hırpalayan hakikatinden menkul bir kerâmet buluyor sanırım; yazdıkları “1980’ler, 90’lar ve sonrasında, Amerika’da küçük bir azınlığın nasıl yaşadığına dair sağlam bir tanıklık sayılıyor.</p>
<p>Tabii, bir de Hollywood var. Less than Zero’dan sonra, 1987’de çıkan ikinci romanı The Rules of Attraction (Çekim Kuralları) ve 1994’te yayımlanan hikâye kitabı The Informers (Muhbirler) da filme çekildi. Bu sayede, Ellis’in yarattığı karakterler, birçoğumuzun hafızasına, Robert Downing Jr., Mickey Rourke, Winona Ryder, Kim Basinger, Billy Bob Thornton gibi ünlü oyuncuların cisminde yerleşti ister istemez. Ellis’in bir önceki romanı olan, 2005 tarihli Lunar Park (Ay Parkı) da şu sıralarda beyazperdeye uyarlanıyor.</p>
<p>Şaşırtıcı değil bu ilgi; öyle ya, sinema endüstrisi, genç, güzel ve zengin insanların kural tanımaz hayatlarının cazibesine nasıl ve niye dirensin?</p>
<p>Bununla birlikte, Ellis’in hikâyelerinde, okuru ve izleyiciyi cezbeden sadece konu ve karakterler değil bence. Amerikalı yazarın, ayrıntılara hâkimiyeti, atmosfer yaratma becerisi, en inanılmaz ilişkilerin içine sokup, en akıl almaz suçları işlettiği karakterleri bile kolayca sahici kılabilmesi ve dilinin samimiyeti, az rastlanır bir “hayatın içindenlik” katıyor yazısına.</p>
<p>Dünyanın birçok yerinde “müstehcenlik” gerekçesiyle poşette satılan American Psycho, mesela, sadece bir roman olarak değil, Mary Harron’ın yönettiği, Christian Bale ve Willem Dafoe’nun başrol oynadığı film versiyonuyla da başarılı oldu ve bu başarının, her şeyden çok, kitabın “sahiciliği” ile açıklanabileceği kanısındayım ben.</p>
<p>American Psycho, Paul Bateman adlı, henüz otuzuna basmamış New Yorklu bir işadamının, “sıradan” hayatının gizlediği “olağanüstü” suçları anlatır. Kuralına uygun bir hayat sürdüren, yakışıklı ve sıkıcı Bateman’ın aslında kuralsız yaşayan, yakışıksız işler yapan ve giderek korkunç suçlar işleyen bir sadist, bir seri katil olduğunu öğreniriz. Romanın sonunda, Bateman’ın hakikati bir muamma olarak kalacaktır; bir câni midir, yoksa cinayet işleme hayalleri kuran bir deli mi? Ve her iki rolde de bu kadar “sahici” görünebiliyorsa eğer, aradaki fark nedir aslında?</p>
<p>Ellis’in, California Chronicle dergisinin son sayısında yer alan mülakatı, Bateman’ın sahiciliğinin sırrını da açıklıyor bir bakıma:</p>
<p>“Ben nasıl deliydiysem Bateman da öyleydi. Oturup yuppie kültürü aleyhine dört başı mamur bir iddianame yazmak istediğim için çıkmadı ortaya. Hayatımın o anındaki dışlanmışlığımın, yabancılaşmamın ürünüydü. Bateman gibi yaşıyordum ben. Güya bana güven vermesi, kendimi iyi hissetmemi sağlaması gereken, bir tüketim boşluğuna sürükleniyor ve kendimi hep daha kötü, daha kötü, daha kötü hissediyordum. American Psycho’daki gerilim buradan kaynaklandı. Wall Street’te bir seri katil uydurmak değildi amaç. Müthiş fikir. Harika... Hayır, çok daha kişisel bir yerden geliyordu bu.”</p>
<h4> </h4>
<h4>Seks, şiddet, paranoya ve hüzün</h4>
<p>New York Times’ın ünlü kitap eleştirmeni Michiko Kakutani, 8 Ağustos 1985’te “The Young and Ugly” (Genç ve Çirkin) başlığını koyduğu makalesine şu cümleyle girmişti: “Bu, çok uzun bir süredir okuduğum en rahatsız edici romanlardan biri.”</p>
<p>Kakutani’yi rahatsız eden roman, Less than Zero’ydu. Yazısını, “Clay’den farklı olarak, Bay Ellis’in yetenek sahibi olduğu aşikâr” diye bitiriyordu New York Times yazarı ve genç romancının, bir sonraki kitabında, okuru böyle sosyolojik gözlemlerle depresyona sokmak yerine, hayalgücünün kuvvetiyle etkilemesini diliyordu.</p>
<p>Aradan çeyrek asır geçti. Ellis, şimdi yeni romanı Imperial Bedrooms’la başlangıca dönüyor; Less than Zero’nun karakterlerini yirmi küsur yıl yaşlandırıp, yeniden Los Angeles’ta buluşturuyor; Hollywood’un çeşitli dehlizlerinde iş gören, zengin, sapkın ve ziyadesiyle huzursuz bir güruh var karşımızda; anlatıcımız ise Clay’den başkası değil.</p>
<p>Clay, artık 45 yaşında başarılı bir senaryo yazarıdır ve bir süre New York’ta yaşadıktan sonra, Hollywood’a ve yirmi beş yıl önceki sevgilisi Blair, eskiden bir erkek fahişe olarak çalışan arkadaşı Julian ve bugün plastik cerrahiyle tanınmaz hale gelmiş eski dostu Rip’in de bulunduğu tanıdık çevreye geri döner.</p>
<p>Roman, Clay’in, Hollywood’daki hayatın şipşak fotoğraflarını çekercesine anlattığı bir partiler, yemekler, buluşmalar, sevişmeler ortamında, ziyadesiyle yapay ve yüzeysel ama yine de “seksî” ve “güzel” kabulü gören erkeklerle kadınların hoş ve boş serüvenleriyle başlasa da, gerek Clay’in gerekse eski arkadaşlarının müzmin huzursuzluğu, çok geçmeden, derinlerinde sadece iflâh olmaz yalnızların, ürkek ve kırılgan ruhların değil, deliliğini sadece muktedir olduğu şiddetle ortaya koyabilen kunt cânilerin de barındığı bir gayya kuyusu gibi açılacaktır okurun önünde.</p>
<p>Gerisini anlatmayacağım ama Ellis’in atmosfer yaratma ustalığını, burada bir kez daha ve belki diğer bütün romanlarından daha etkili biçimde ortaya koyduğunu söylemeliyim. Seks ve şiddet sahnelerinden değil, daha ziyade, romanın içine sızmış paranoyadan ve hüzünden söz ediyorum.</p>
<p>Ellis’in, yanında Paul Bateman’ın bile masum kaldığı bir bencillik ve sadizm bahşettiği Clay, her neka dar tanıdıkları ve tabii kurbanları, ona “Her şey, her zaman sadece seninle alâkalı değil” diye mütemadiyen hatırlatma ihtiyacı hissetseler de, aslında, okurda merhamet hissi uyandıran bir alâkasızlıktan mustarip. Hiçbir şeyden emin olamayan, kimseye güvenemeyen, ilişkileri kuşku, hayatla her türlü alışverişi tehdit üzerine kurulu bir adam o.</p>
<p>Bu ruh hâlini, Clay’in ağzından, kâh rengi soluk, kısa, kesik, kekeme cümlelerle anlatıyor Ellis, kâh her virgülde zarif menderesler yaparak, her tarifte biraz daha menevişlenerek ilerleyip bir sayfayı boydan boya kaplayan şiirsel cümleler kuruyor. “Hüzün her yerdeydi” diye kestirmeden verebildiği gibi bir paragrafın hükmünü, bir başka paragrafta, şehre yukarıdan bakan bir balkonu, “sanki adsız şebekelerle kadranlardan müteşekkil, terkedilmiş devâsâ bir dünyaya bakıyordunuz ve karşınızdaki manzara, sandığınızdan daha yalnız olduğunuzu size teyid ederek, kırpırtılı intihar düşüncelerine ilham veriyordu” diye anlatabiliyor.</p>
<p>Sonuçta, benim gibi, Ellis’i, “yazarlığın iki hâli” arasında nerede konumlayacağına tam karar veremeyen bir okur bile, gerek onun gayet tedirgin midilli adımlarıyla yazarken, bir anda genç, kararlı bir aygırın rahvan koşusunu tutturabilmesini sağlayan ustalıklı üslubunda, gerekse hakikatiyle okuru hırpalayan Clay gibi korkunç bir câninin sırrını bile, “Hiçbir zaman hiçkimseyi sevmedim ve insanlardan hep korktum” cümlesinin her devire ve her diyara ait olabilecek masumiyetine sığdırabilmesinde, gazetecilikten ziyade romancılığa yakın birşeyler buluyor</p></div>

Kaynak: [taraf.com.tr](http://www.taraf.com.tr:80/yasemin-congar/makale-yazarligin-iki-hali-ve-hirpalayan-hakikat.htm), [web.archive.org (arşiv bağlantısı)](http://web.archive.org/web/20100803114953/http://www.taraf.com.tr:80/yasemin-congar/makale-yazarligin-iki-hali-ve-hirpalayan-hakikat.htm)
# İfratla tefrit arasında ip cambazları

*Yasemin Çongar 07.08.2010*

<div class="yazi"><img align="left" alt="İfratla tefrit arasında ip cambazları" border="0" src="http://www.taraf.com.tr/fotoraflar/makaleler/ifratla-tefrit-arasinda-ip-cambazlari_9999_orijinal.jpg" style="border-right-width:10px; border-color:#FFFFFF"/>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.   <br/><br/>***   <br/><br/>İstisnasız bütün kadınları ya böyle görünmekten özellikle hoşlandıkları, bunun tuhaflığına aldırmayacak kadar cevval ve cüretkâr olabilmek istedikleri için birer “deli” gibi davranan, ya da satıhtaki sükûnetlerinin altında saklı o ıssız kuyularıyla sarp tepeleri takip edilmesi olanaksız bir hız ve kuralsızlıkla yer değiştirirken, bunu asla belli etmedikleri, içlerindeki fay hattı korkunç bir gürültüyle kırılıp parçalanırken bile, hayata karşı hep sakin, dengeli ve mesafeli durabildikleri için yavaş yavaş “deliren” o geniş ailenin, yelelerine ak düşmüş bir erkek aslanı andıran en yaşlı ve en heybetli kadını, o zamanlar bir kedi yavrusu kadar ürkek ve sokulgan olan en küçük torununu kucağına oturtup nasihat etti bir gün: <br/><br/>“Kararınca sev kızım, haddince arzula; yoksa dengen bozulur, huzura eremezsin.” <br/><br/>Bu cümleyi hiç unutmadım. <br/><br/>  
<h4>Teşhis mühim, tedavi imkânsız</h4><br/>Delilik üzerine çok düşündüğüm yıllarda, deliliğin sınırlarla ilişkisini de düşünürdüm. Ruhun, sınırlara birtürlü itaat edememesi miydi delilik? Yoksa, sınır tanımayan bir ruh, itaatsizlik edemediği için mi deliriyordu? Adam Phillips bu eski, cevapsız sorularıma döndürdü beni. Anlattıklarından ve anlatışından ziyade, anlattıklarının beni taşıdığı yer için sevdiğim bir yazar o; “iyi bir psikoterapist” demek daha doğru belki; Phillips’in buluşlarıyla, oyunlarıyla, “aforizmatik” yüküyle kimi zaman beni yorsa da, hemen her zaman, kendi fay hattımın kenarında yürümemi kolaylaştıran, hatta biraz gayret edersem, o derin kırığın içine pekâlâ süzülebileceğim hissini veren yazılarının iyileştirici olmasa bile, teşhisi, dolayısıyla tedaviyi ima eden bir yanı var. Ya da hadi, Phillips gibi söyleyeyim ben de, “Amaç tedavi değil ki zaten, tedavi edilemez hastalıklarımızın neler olduğunu görebilmek mesele.” <br/><br/>1954 Cardiff doğumlu bir çocuk psikoterapisti ve edebiyat eleştirmeni Phillips. Siz, onu tabii ki tanıyorsunuz! <b><i>Öpüşme, Gıdıklanma ve Sıkılma Üzerine</i></b> (Ayrıntı, 1996), <i>Flört Üzerine</i> (Ayrıntı, 1997), <i>Dehşetler ve Uzmanlar</i> (Metis, 1998), <b><i>Tekeşlilik</i></b> (Metis, 1997), <i>Kreşteki Yabani</i> (Ayrıntı, 2000), <i>Hep Vaat Hep Vaat</i> (Metis, 2007) gibi kitaplarının adlarını, bu aslına uygun tercümeleriyle anmak bile, Phillips’in niye Türkiye dâhil birçok memlekette “çok sattığını” açıklıyor zaten. Başlıklarının vaat ettiği kadar “gıdıklayıcı” konularda, üstelik “hep vaat hep vaat” diye dudak büktürmeyecek bir üslûp ve kavrayışla yazıyor Phillips. Onun denemelerini okurken, arada bir, aynı suda daha önce yıkandığınız duygusuna kapılsanız bile, geniş yatağında gayet sakin ve duru akan bir nehrin cazibesine karşı koymak kolay değil. 
<h4><br/><br/>Düşünceye dek dönüp duran çocuklar</h4><br/>Phillips’in Britanya’da bu yaz yayımlanan son kitabının öncekilerden daha mütevazı ve belki de bu yüzden daha iddialı bir başlığı var: <i>On Balance</i>. İngilizcede, “denge üzerine” anlamına geliyor bu ve Phillips, her biri bir yönüyle “denge” kavramını ilgilendiren yirmi iki deneme toplamış kitapta. Ama “<i>on balance</i>” aynı zamanda, muhasebenin tamamlandığını muştulayan bir deyim. “<i>On balance</i>” diye başlayan bir cümle, herhangi bir olayın, işin ya da ilişkinin artılarıyla eksilerini topladıktan sonra, ortaya çıkan net sonucu ya da etkiyi tarif eder nitekim; durumu, “netice itibariyle” teşhis eder yani. <i>On Balance</i> da bunu yapıyor; dengecilikle dengesizliğin artılarıyla eksilerini topluyor ve kesin bir hüküm vermese bile, “netice itibariyle” dengemizi yitirmemizin de bir nedeni, bir anlamı, hatta bir erdemi olabileceğini hatırlatıyor bize. <br/><br/>John Stuart Mill, bundan yüz elli yıl kadar önce, “denge” üzerine yazarken, “öylesine cezbedici bir şey ki bu denge fikri, ondan uzak durmamızda yarar var, aksi takdirde bizi uyuşturup ihmalkâr kılması pekâlâ mümkün” demişti. Mill gibi, Phillips de “denge” fikrine mesafeli. Denge halinin illâ ki ideal, illâ ki müspet olmadığını anlatıyor. “Ruhsal denge” denen şeyin, “dengeli bakış, dengeli ilişki, dengeli davranış” denen şeylerin yüceltilmesine karşı dururken, “Dengesiz davrandığımız zamanlarda ahlâki açıdan çok daha ilginç şeyler yapıyoruz” sözüyle, dengemizden vazgeçme özgürlüğümüz kadar, dengesiz hallerimizin doğurganlığı önünde de eğiliyor sanki. Ayakta duramayacak hale gelinceye dek, sürekli kendi çevrelerinde dönüp duran çocukların, dengelerini tümden kaybedip yere yuvarlandıklarında attıkları kahkahayı duymamızı değil sadece, bir zamanlar bizim de attığımız o kahkahayı hatırlayıp anlamaya çalışmamızı istiyor. 
<h4><br/> </h4>
<h4>İştahımız fantezilerimize uyduğunda...</h4><br/>Velhasıl, <i>On</i><i> Balance</i>’daki makaleler daha ziyade dengesizlerin diyarında dolaştırıyor okuru; Phillips’in yön tayininde kullandığı temel kavram ise “denge” (<i>balance</i>) değil, “ifrat” (<i>excess</i>). <br/><br/>Marksist tarihçi Eric Hobsbawn, 1914’te Birinci Dünya Savaşı’nın başlamasından, 1991’de Sovyetlerin dağılmasına uzanan siyasi gelişmeleri anlatan kitabına, <i>Aşırılıklar Çağı</i> adını vermişti. “Yirminci yüzyıl ‘Aşırılıklar Çağı’ idiyse” diyor Phillips, “yirmi birinci yüzyıl da ‘İfrat Çağı’ olacak gibi görünüyor.” <br/><br/>Phillips’e göre, her çevreden, her meşrepten insanın her yerde sıklıkla tanık olduğu, yaşadığı, haz duyduğu ya da mücadele ettiği bir şey ifrat ve tabii, Arapçadaki “zıt” görünümlü ikiz kardeşi, yani tefrit. “Başkalarının ifratı bizi rahatsız eder, hatta öfkelendirir, çünkü bize kendimiz hakkında, kendi korkularımız ve özlemlerimiz hakkında önemli bir şey anlatır. Esasen, başkalarının ifratı, bize, en asgarisinden, müfrit birer hayvan olduğumuzu, müfrit davranışın istisna değil kural olduğu bir hayvana dönüştüğümüzü hatırlatır.” Böyle yazıyor Phillips; zaten kitabının kapağı da, bu dönüşümün bizi hayvanlar âleminden biraz daha uzaklaştırdığını hatırlatmak istercesine, bir insan iskeletiyle bir goril iskeletini yan yana gösteriyor. Bu bakışla, ifrat ya da tefrit “doğal” bir hal olmaktan çıkıyor, dengemizi yitirdiğimizi haber veren bir maraz halini alıyor; bu maraza “insanlık durumu” da diyebiliriz. <br/><br/>Phillips, ifrata, tedavi edilmesi gereken bir hastalık gibi bakmıyor ama. Onun derdi, bir “müfrit hayvan” olarak insanı anlamak, ifratın kaynaklarına inip, niye kararınca yemekle, kararınca sevmekle, haddince arzulayıp, haddince sahip olmakla yetinemediğimizi keşfetmek. <br/><br/>İfratın kaynaklardan biri iştah. Phillips, ifratın ve tefritin, bedenimizden (yani hayvanlarla ortak yanımızdan) değil, aklımızdan (yani hayvanlarda olmayan bir melekemizden) neşet ettiği kanısında. Burada, Almancanın dev yazarı Thomas Mann’ın bir çocukluk hâtırasını aktarıyor. Babası, bir gün Thomas Mann’la kardeşlerini pastaneye götürüp, “Hadi bakalım,” diyor, “ne kadar isterseniz o kadar kremalı pasta yiyeceksiniz.” Thomas Mann, sonradan, “Sonsuz olduğunu sandığımız arzumuzun sınırına ne kadar çabuk dayandığımızı görmek çok şaşırtmıştı bizi” diye anlatıyor o günü. <br/><br/>İştahımız “müfrit” değil hiçbir zaman; iştahımız, kararınca yediğimizde tatmin oluyor. Sorun, iştahımızın şirâzesinden çıkmasında; dengemizi kaybetmemizde yani. Ve dengemiz, Phillips’e göre, vücudumuzun kimyasından çok önce, fantezilerimizle bozuluyor. 
<h4><br/> </h4>
<h4>Korkularımızla başa çıkmanın yolu</h4><i></i>  <i><br/>On Balance</i>, “Bir insanı ya da bir şeyi istediğimizde, sevdiğimizde, onu aşırı ölçülerde arzulayıp tüketmeye bizi yönelten nedir” sorusunu türlü biçimlerde soran makalelerden oluşuyor. Ama bu sorunun tek bir cevabı yok. <br/><br/>Sınırsız miktarda kremalı pasta yiyebileceğini düşünen ya da annesinden bir an için ayrılsa öleceğini sanan bir çocuk... Aşkını obsesyona dönüştürmüş ya da cinsellikte dur durak tanımayan, ne kadar haz alsa da birtürlü doyuma ulaşmayan çokeşli bir yetişkin... Tanrı inancını tüm dünyaya şekil vermesi gereken bir “mutlak” sayan, bu inanç uğruna ölmeye ve öldürmeye hazır bir dindar... Bu “vaka”lara psikoterapist gözüyle bakan Phillips, ifratın farklı tezahürleri arasında ortak noktalar buluyor. <br/><br/>Tok olmasına rağmen pasta yemek isteyen çocuk, bir daha pasta bulamamaktan korkuyor mesela; annesinin eteğine yapışıyor, çünkü annesini kaybetmekten korkuyor. Hep daha fazla kişiyle, daha fazla şekilde sevişmek peşindeki bir insana ya da tam tersine, tensel ilişkilerden ısrarla uzak duran, sekse tövbeli bir bakireye de, yine aynı teşhisi koyuyor Phillips; her ikisi de kaybetmekten korkuyorlar. <br/><br/>Kaybetme korkusunun astarı, bir insana, bir hazza, bir tatmine bağlanma korkusu ise, diğer yüzü de “tercih korkusu.” Her tercihin bir bedeli var ve çoğumuz bu bedeli ödemekten çekiniyoruz. Birlikte olmayı seçtiğimiz insanın alternatif maliyeti düşündürüyor bizi. Ya yanlış tercih yapıyorsak? Vazgeçtiğimiz “öteki” insanı hırpalayıp sonsuza dek kaybetmektense, hiç tercih yapmamak daha akıllıca değil mi? Çokeşlilik ya da bekâret, böyle ağır bir tercihin yükünü taşımaktan daha kolay değil mi? <i><br/><br/>On Balance</i>, bütün müfrit ilişkilerimizin temeline korkularımızı yerleştiriyor. Sınır tanımayan “deli” ruhlar kadar, sınırlara itaat ettiği için “deliren” ruhlar da korkuyorlar aslında. “Haddince iste, kararınca sev” nasihatının özünde korku var. Denge adına, huzur adına ifratla tefrit arasında ip cambazlığı yapmamızı istemek bizden, bir tür “deliliğe davet” değilse nedir? Hayatı, gayet hassas bir dengede, ha düştüm ha düşeceğim diye yaşamaktansa, iki uçtan birine, ifrata ya da tefrite sığınıp daha az korksak kötü mü olur sanki? <b>“Ne olduğunu bilmediğimiz bir korkunun sonucu, bir yoksunluğun işareti” olan ifrat, Phillips’in dediği gibi, “o korkuyu perdeleyip, o yoksunluğu kendimizden gizlemenin de en iyi yolu” değil mi netice itibariyle?</b><b><br/><br/>ycongar@mac.com</b></div>

Kaynak: [taraf.com.tr](http://www.taraf.com.tr:80/yasemin-congar/makale-ifratla-tefrit-arasinda-ip-cambazlari.htm), [web.archive.org (arşiv bağlantısı)](http://web.archive.org/web/20100817182437/http://www.taraf.com.tr:80/yasemin-congar/makale-ifratla-tefrit-arasinda-ip-cambazlari.htm)
# Bu bir başlangıç

*Yasemin Çongar 11.08.2010*

<div class="yazi"><p>Yüksek Askerî Şûra’da, vesayet teamülü nihayet bozuldu; “generaller listeyi getirir, siviller de onaylar” diye özetlenebilecek o malûm “kanunsuz kural” yerine bu kez “kanun” uygulandı. Sivil-asker ilişkilerinin demokrasiye uyum sağlaması açısından aslında “küçük” ama kesinlikle küçümsenmemesi gereken bir adım bu…</p>
<p>Öyle ya, dün bir gazetenin okuru güldürmek istercesine attığı o komik manşette, “liberal demokrasi manifestosu” yayınlamakla “itham” edilen ana muhalefet liderinin bile “Aman siyaset, terfilere karışmasın” diyebildiği bir ülke burası.</p>
<p>Bir yandan, kanunun uygulanması karşısında “kriz var, kriz var” diye panik çıkarmaya çalışanların esamisi, emirlerindeki bilumum televizyon kanalı ve gazeteye rağmen pek okunmuyor artık… Ama bir yandan da, Kılıçdaroğlu gibiler, sadece demokrasiye değil, siyasetçi olmanın tabiatına da aykırı düşen bu tür açıklamalarla askerî vesayeti yüksek sesle savunmaktan utanmıyorlar.</p>
<p>Neyse ki onların devri geçiyor. Kimi zaman ürkekleşen, kimi zaman tökezleyen adımlarla da olsa, nispeten hızlı ve kararlı bir değişim yaşıyor Türkiye. </p>
<p>Değişime direnenler ise, geçen hafta Yüksek Askerî Şûra’da, bugünlerde de Hȃkimler ve Savcılar Yüksek Kurulu’nda yaşanana benzer “meydan muharebeleri” ile hezimetlerini geciktirmeye çalışıyorlar. Bunun son tahlilde “nafile” bir çaba olması, her bir “meydan muharebesi”nin öneminden, değişim adımlarının kararlı, kalıcı ve sürekli olması gereğinden bir şey eksiltmiyor, tabii… Eksiltmemeli.</p>
<p>Bu yolu, her adımın “gerekli” ama “yetersiz” olduğunu bilerek yürümeliyiz. Bir ay sonra, 1980 darbesinin otuzuncu yıldönümünde sandığa gidip, anayasa değişikliği paketine “yetmez ama evet” diyeceğim ben ve bunu kendi hesabıma, bir kerelik bir tavır gibi görmüyorum. Bizimki gibi vesayetçiliğin hâlâ “norm” kabul edildiği ve sorsan kendisine “demokrat” diyecek birilerinin, “vesayetçi” telaffuzlardan utanmayan adamları “liberal demokrasi kahramanı” ilan edebildiği bir ülkede, istikameti demokrasi olan bir değişim sürecinin her adımı için aynı söz söylenebilir zira: “Yetmez ama evet.” </p>
<p>2010 Yüksek Askerî Şûrası’na, sivil iradenin damga vurması da, bu anlamda nihai bir başarı değil, sadece bir başlangıçtır. Ahmet İnsel, dün manşetinden komiklik yapan gazetede, o manşetin ruhuna hiç de uymayan ciddiyetteki, mükemmel yazısını “Türkiye’de askerî vesayet rejiminden çıkışın gelecek aşaması Genelkurmay Başkanlığı’nın Milli Savunma Bakanlığı’na bağlanması olacaktır” diye bitiriyordu. İnsel’e katılıyorum; AKP hükümeti, Yüksek Askerî Şûra’da başlattığı “askeriye üzerinde sivil denetim” egzersizini sürdürmek istiyorsa, bu yönde bir sonraki adımı da Genelkurmay Başkanlığı’nı, bütün demokrasilerde olduğu gibi, Savunma Bakanı’na bağlamak olmalıdır.</p>
<p>Tabii, tek başına bu da yetersiz ama gerekli bir adım… Yoksa Türkiye’nin demokratikleşmesi, sivil-asker ilişkilerinin sil baştan düzenlenmesini şart kılıyor. Bu ancak, darbe suçunun hesabının mahkemelerde sorulduğu; ordunun “rejim muhafızı” rolünü üstlenmediği; askerî harcamaların şeffaflığının ve sivil denetiminin sağlandığı; bir subayın siyaset konuşmadığı, konuşursa subaylığından olduğu; harp okullarındaki eğitimin demokratik ilkelerle uyumlu kılındığı ve bütün bunlar, sivil demokratik bir anayasayla güvence altına alındığı zaman gerçekleşecek…</p>
<p>Ancak Dağlıca, Aktütün, Sarıyayla, Hantepe gibi son birkaç yılın bütün askerî hezimetleri ve bu hezimetlerin yarattığı şüpheler; ayrıca 27 Nisan 2007 muhtırasından İrticayla Mücadele Eylem Planı’na, Kafes’ten internet andıcına kadar son yılların bütün askerî “suç” belgeleri, Genelkurmay Karargâhı’na “sivillerin el atması” için artık daha fazla beklememek gerektiğini gösteriyor bize. 12 eylülde, askerî vesayeti sınırlayan anayasa değişikliği paketi seçmenden “evet” oyu alırsa, bu yönde bir sonraki adım için de gerekli zemin sağlanmış olacaktır. Genelkurmay Başkanı’nın Milli Savunma Bakanı’na bağlanması, hem Türkiye’yi demokratik dünyayla prensipler ve protokoller düzeyinde eşitleyecek, hem de Genelkurmay Karargâhı’nın “özerk” görüntüsüne, bu görüntünün teşvik ettiği vesayet teamülüne ve suç işleme eğilimine “yetersiz ama gerekli” bir darbe indirecektir. </p>
<p>Yüksek Askerî Şûra’da Başbakan Erdoğan, seçimle işbaşına gelmiş hükümete karşı tertip içinde olmakla suçlanan Orgeneral Hasan Iğsız’ı Kara Kuvvetleri Komutanlığı’na atamayarak doğru olanı yaptı ve gördük ki, kıyamet kopmadı. Ama şunu unutmayalım; Iğsız’ın suçlandığı “internet andıcı” bizzat Genelkurmay yetkililerinin varlığını kabul ettiği, Genelkurmay karargâhında yapılmış bir çalışmaydı, vesayet teamülünün bir ürünüydü.</p>
<p>Ben, Milli Savunma Bakanlığı’na resmen bağlanacak bir Genelkurmay Başkanlığı’nda bu kriminal teamülün gerileyeceğine inanıyorum. Üstelik, kıyametin kopacağını da sanmıyorum hiç. Bütün NATO ülkelerinde geçerli olan sistemin burada da hayata geçmesi yönünde gayet makul bir adım atılmış olacaktır sadece. <br/><br/>Yetersiz ama gerekli bir adım.</p>
<p><b><br/>ycongar@mac.com</b></p>
</div>

Kaynak: [taraf.com.tr](http://www.taraf.com.tr:80/yasemin-congar/makale-bu-bir-baslangic.htm), [web.archive.org (arşiv bağlantısı)](http://web.archive.org/web/20100815045117/http://www.taraf.com.tr:80/yasemin-congar/makale-bu-bir-baslangic.htm)
# Açılım, ateşkes, barış

*Yasemin Çongar 13.08.2010*

<div class="yazi"><p>İsim önemlidir çünkü isim, çoğu zaman cismi belirler. Bir nesneye, bir faaliyete, bir amaca verdiğimiz isim, o nesnenin, o faaliyetin, o amacın bizim algımızdaki şeklini, işlevini, anlamını, uzamsal ve zamansal sınırlarını ima eder. Ne zaman Kuzey İrlanda meselesinin tarihini okusam, ister istemez, Kürt meselesini çözme çabasına gidiyor aklım ve iki süreç arasındaki önemli farklardan birinin, “isim farkı” olduğu hissine kapılıyorum.</p>
<p>Kökleri dört asır öncesine dayanan, 1969-1994 döneminde Britanya’da yoğun şiddet eylemlerine zemin hazırlayan Kuzey İrlanda meselesinin çözüm sürecinde, siyasi açılımlar belirleyici olmuştu. Esasen, ilk önemli açılım da İrlanda Cumhuriyetçi Ordusu’ndan (IRA) geldi. IRA militanı Bobby Sands’in, Britanya Parlamentosu’na bağımsız vekil olarak girdikten kısa süre sonra cezaevinde ölmesi, Londra merkezli rejime karşı savaşan örgütün kritik bir tercih yapmasına, silahtan henüz vazgeçmese bile, siyasallaşmayı seçmesine yol açtı. Bu tercih, IRA’yla ideolojik ve organik bağı olduğu herkesçe bilinen Sinn Fein’in yasal bir parti olarak etkinleşmesini, “Bir elimizde oy pusulası, bir elimizde silah” sloganının Kuzey İrlanda’da destek bulmasını sağladı. Londra, bu sloganın “çifte” mesajını hoşgörmedi ve IRA’yı asla “resmî muhatap” kabul etmedi ama Sinn Fein’in yasal sınırlar içinde etkinleşmesine de engel olmadı.</p>
<p>Yani Londra, Ankara’nın yaptığını yapmadı. PKK ile bağı olduğu herkesçe bilinen Kürt siyasetçilere reva görülen partisini kapatma, vekilliğini düşürme, kelepçeleme, “örgüt üyeliği” savıyla hapse atma benzeri uygulamalardan büyük ölçüde muaftı Sinn Fein... Bu sayede siyasete daha fazla asıldı, yasallığa daha sıkı tutundu.</p>
<p>Londra, Sinn Fein’i IRA ile ilişkisi üzerinden sıkıştırmamayı seçerek, çözüm için sağlam bir muhatap da yaratmış oldu. Kuzey İrlanda’da çözüme giden süreç, Sinn Fein lideri Gerry Adams’ın 1983’te Britanya Parlamentosu’na seçilmesinden sonra, Britanya hükümeti ile Adams arasındaki doğrudan ya da dolaylı temaslarla ilerledi. Bu süreçte, IRA ile de gizlice görüştü Londra; ancak bu keyfiyet ne zaman kamuoyunun dikkatine getirilse, “Asla görüşmüyoruz” dedi.</p>
<p>1980’lerin ikinci yarısından itibaren devam eden müzakereler ilk meyvesini 1994’te verdi ve Sinn Fein’in Britanya hükümeti ile resmen masaya oturması karşılığında, IRA ateşkesi kabul etti. Bu, çeyrek asırdır akan kanın durması demekti. Kolay olmadı, Başbakan Major geri adım atıp, Adams’la buluşmaktan vazgeçince ateşkes bozuldu. Devreye ABD Başkanı Clinton girdi ve Adams’ı, Londra’ya rağmen Beyaz Ev’de ağırladı. Çözüm çabaları, Sinn Fein (ve IRA) ile Britanya hükümeti arasındaki görüşmeler açığa çıkmadan devam etti. Ta ki, 1997 seçimlerini İşçi Partisi kazanıp, yeni başbakan Blair, Sinn Fein’e çözüm masasında “resmen” yer verinceye dek...</p>
<p>Gerisi, 1994 ateşkesinden Eylül 2005’te IRA’nın tümüyle silahsızlandığının resmen tescil edilmesine ve 2007’de Britanya Ordusu’nun kırk yıl süren Kuzey İrlanda Operasyonu’nu sona erdirmesine uzanan on üç yıllık bir çabadır. İşin başlangıcını, 1980’lerde IRA’nın “siyasallaşma” tercihine ve Londra ile arasındaki ilk gizli müzakerelere kadar götürürsek, neredeyse çeyrek asırlık bir süreçten söz ediyoruz.</p>
<p>Türkiye’de Kürt meselesinin demokratik çözüme kavuşmasını isteyenlerin, bu sürece bakıp Londra’nın, IRA’nın, Sinn Fein’in yaptıklarından ve yapmadıklarından önemli dersler çıkarabileceklerini düşünüyorum ben. Aradaki benzerlikler büyük. Tabii, farklar da...</p>
<p>PKK’nın, DTP’ye ve seleflerine hiçbir zaman IRA’nın Sinn Fein’e tanıdığı ölçüde “siyasallaşma” şansı tanımaması, Ankara’nın da, Londra’nın aksine, bu siyasallaşmayı alabildiğine zorlaştırması önemli bir fark... Benzerliklerden biri ise, Türk devletinin PKK ile muhtemel bir çözüm için uzun süredir görüşüyor olması; Ankara da, Londra gibi bunu her fırsatta reddetse de, devletle PKK çeşitli kanallardan hep haberleşti, görüştü, hatta müzakere etti.</p>
<p>Tökezleyen demokratik açılımın, tırpanlanan Kürt siyasallaşmasının arka planında da, devletle PKK’nın doğrudan ve dolaylı temasları var. PKK’lı bir grubun 2009 sonbaharında Habur’dan giriş yapmasını sağlayan bu temaslardı, örgütü 15 Ağustos 2010 itibariyle yeni bir “ateşkes” ilanının kıyısına getiren de öyle... Bu temaslarda, kimi zaman PKK’nın Avrupa’daki birimlerinin rolü oldu, bazen İmralı’ya gidildi, bazen de devlet, yasal zeminde siyaset yapan Kürtlerle (onların örgütle iletişimini bilerek) konuştu. Bu temasların önemli bir bölümü kayda geçti, dosyalandı, arşivlendi ve ayrıntıları halen “çok gizli” klasörlerde mevcut.</p>
<p>Bu süreç de, her süreç gibi, kendi terminolojisini yarattı tabii; bu topraklarda çeyrek asırdır akan kanın durdurulması amacına yönelik girişimlere çeşit çeşit isim verildi; çözüm, açılım, ateşkes, silah bıraktırma, dağdan indirme, çatışmasızlık dendi... Şimdi yine bir ateşkesten, ardından muhtemel bir çatışmasızlık döneminden söz ediyoruz. Ama nedense, devletin (ve hatta örgütün) diline pek değdirmediği bir kelime var. Rahatça açılım diyen, ateşkes diyen, çözüm diyenler bile kullanamıyor o kelimeyi; kullanamadıkları için de, sürecin ismini bence doğru koyamıyor, sürecin cismini doğru çizemiyorlar. O kelime, barış... O isim,“barış süreci.”</p>
<p>Kuzey İrlanda’da 1980’lerin ikinci yarısından itibaren yapılan pazarlıkların gayrıresmi ismi buydu; 1994 ateşkesinden sonraki çabaların ismiyse, resmen “barış süreci” oldu. İsim, cismi de belirledi; sürecin sonunda barış geldi. Şimdi umduğumuz olur da, “Ramazan ateşkesi” hayata geçerse, burada da çatışmasızlık, siyasallaşma ve silahsızlanma için yeni bir fırsat doğacak. Türküyle Kürdüyle bu ülkenin önünde yeni bir süreç açılacak. Keşke ismini “barış” koyabilsek!</p>
<p>ycongar@mac.com</p></div>

Kaynak: [taraf.com.tr](http://www.taraf.com.tr:80/yasemin-congar/makale-acilim-ateskes-baris.htm), [web.archive.org (arşiv bağlantısı)](http://web.archive.org/web/20100816121734/http://www.taraf.com.tr:80/yasemin-congar/makale-acilim-ateskes-baris.htm)
# Devrimci hayaller ve derinlerdeki hakikat

*Yasemin Çongar 14.08.2010*

<div class="yazi"><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.   <br/><br/>***   </p>
<p>Hafıza hazretleri, sarayın zindanlarının kapısını açıyor ergeç ve “Veliaht benim, herşeye kadirim” dercesine kibirli ve handiyse hoyrat bir aldırışsızlık içinde ortalıkta dolaşıp duran delişmen delikanlıyı içeri itip, ağır demir kapıyı kapatıyor üstüne. Kapı kapandığında, hayalgücümüz hatıralarımıza tutsak düştüğünde yani, hafızamız “Bu işler benden sorulur” diyerek, düş kurma mesaisini tamamen kendi üzerine aldığında velhasıl, büyümeye başlıyoruz. O kapı bir kez kapandı mı, hayallerimizin sırrına eriyoruz çünkü. Hayallerimizin, hayatı kesip yapıştırmaktan, hakikati bozup yapmaktan başka pek bir işi olmayan hafızamızın marifeti olduğunu kavrıyoruz. Ve her ne hikmetse, bu kavrayış bir deli gömleği gibi zapturapt altına alıyor düşlerimizi; hayallerin hatıralarımızın bir mozaiğinden ibaret olduğunu bir kez anlayınca, hayallerimizi hakikatle uyumlu kılmak da zorunlu hale geliyor sanki.</p>
<p>Çocukluktan çıkmak böyle bir şey sanırım. Belki de, içinde yakudî yakamozların oynaştığı mor bir deniz düşlememektir artık çocuk olmamak... Hayalimizdeki uçsuz bucaksız denizin ortasında, cam kırığı bir havuz açmamaktır kendimize, o havuzun sakin sularına atlamamaktır, yanıbaşımızda gürleyip, birer sıradağ gibi yükseldikten sonra sessizce sönen dalgaları seyrederek yüzmemektir, o dalgaların eflâtun zirvelerine köpük niyetine kar rengi birer nilüfer kondurmamaktır belki çocukluktan çıkmak.</p>
<h4><br/>İnsanlığa çok güvenmişlerdi</h4>
<p>Lenin 1918’de, “Birçoğu, şimdiki zamanı hiç anlamadan gelecek üzerine düşünüyor ve yazıyor” demişti onlar için. Yirmi yıl kadar sonra Mussolini, “Onların herbiri aklını yitirmiş birer diktatördür” diyecekti. Çocukluktan çıkmayı reddeden adamlarla kadınlardı onlar. Bilmedikleri, hatırlamadıkları zira hakikatine hiç tanık olmadıkları bir yeryüzü cennetini hayal edebilecek kadar yaratıcı, hayatlarını o hayali gerçekleştirmek için harcamayı göze alacak kadar cesurdular. Ve sadece bu cenneti var edebileceklerine değil, bu cenneti bizatihi hak ettiklerine inanmış olmaları da gösteriyor ki, insanlığa güvenleri sonsuzdu.</p>
<p>Onları, kurdukları hayalin kudreti kadar, duydukları güvenin kofluğuyla da anlatan bir kitap var şimdi elimde. Genç İngiliz tarihçi Alex Butterworth, tarihsel ya da siyasi bir tahlilden ziyade, bir kuşağın müzmin çocuklarının birbirlerine eklemlenen hikâyesini aktarıyor bu kitapta; şahsiyetlerin fikirleri, ilişkilerin olayları gölgede bırakmasına göz yumarak yazıyor.</p>
<p>Britanya’da bu yaz piyasaya çıkan kitabın adı, The World That Never Was (Hiç Olmamış Bir Dünya). Tek başına bu ad bile, Butterworth’ün anlattığı cüretin ve yanılgının boyutunu ele veriyor aslında. Kitabın alt başlığı ise, “hiç olmamış bir dünya” peşinde koşanların kimler olduklarının değil sadece, hayalleri uğruna ölmeyi ve öldürmeyi de göze alan bu çocukların aynı zamanda hiç “yalnız” kalmadıklarının da habercisi: A True Story of Dreamers, Schemers, Anarchists and Secret Agents (Hayalperestlerin, Komplocuların, Anarşistlerin ve Gizli Ajanların Gerçek Hikâyesi).</p>
<h4><br/>Kızıl bakirenin “iyilik” formülü</h4>
<p>The World That Never Was, bir kuşağın en parlak mensuplarının biyografik skeçlerinden oluşan bir antoloji niyetine de okunabilir aslında. On dokuzuncu yüzyılın ortalarında, İngiltere, Fransa, Rusya, Almanya gibi ülkelerde birbirinden farklı çevrelerde doğduktan sonra, ortak bir mücadelede buluşmuş, aynı toplantılarda, aynı gazetelerde, aynı barikatlarda birbirlerinin yoldaşı, sevgilisi, bazen de rakibi olmuş anarşistlerin hayatlarının içinden, eski kıtanın altmış yılına bakıyor Butterworth. Bunu yaparken, tekil hayat hikâyelerinin çoğul mesajlarını anlamaya davet ediyor okuru. Davete icabet ederseniz, bir tür geçit töreni bekliyor sizi; bu törende yok yok!</p>
<p>Rus Rurik hanedanının varisi, Sibirya ve Kuzey Kutup Dairesi’nin kaşiflerinden, coğrafyacı Prens Peter Kropotkin de orada... Taşralı bir zenginin gayrımeşru kızı olarak doğan, yıllarca köy öğretmenliği yaptıktan sonra Paris’e gelip sosyalistlere katılan ve Komün’ün başkahramanı haline gelen “kızıl bakire” lakaplı Louise Michel de... Marx’ın herkesin “Tussy” diye bildiği en küçük kızı ve sekreteri, kırk üç yaşında intihar edene dek, sosyalist hareket içinde babasından bağımsız mücadele veren Eleanor Aveling de... Enternasyonal’de Marx’ın hâkimiyetine karşı direnen, 1848 Paris ve 1849 Dresden ayaklanmalarının öncüsü, Sibirya’da sürgünden kaçıp Lyon Komünü’nü örgütleyen Michael Bakunin de... Ve tabii, bir rahibin içine kapanık, çelimsiz oğluyken Halkın İradesi örgütüne katılıp patlayıcı uzmanı olan, 1881 martında Çar İkinci Alexander’a yönelik suikastta rol alan ve ertesi ay asılarak idam edilen Nicholas Kibalchich de...</p>
<p>Bütün bu birbirinden farklı, kimi zaman birbirini besleyip tamamlarken kimi zaman birbirini sıkıştıran, yıpratan hayatları, Avrupa’nın kaderini yeniden çizen iki büyük olayla, 1871 Paris Komünü ve 1917 Ekim Devrimi ile çerçeveleyerek anlatıyor Butterworth. Anarşizmin en kestirme tarifini ise, 1830 doğumlu teorisyen Elisée Reclus’nün satırlarıyla veriyor: “Gelin, bizi damgalamak için kullandıkları ‘anarşist’ kelimesini biz de kullanalım. İnsanlığı bütün mevcut kurumlardan ve otoriteden kurtaracak olan sosyal devrimin hayalini kuranların tanınması da kolaylaşacaktır böylece.”</p>
<p>Peki, o “sosyal devrimin” kuracağı nihai düzen neye benzeyecekti? “Kızıl bakire” Michel’in anarşist grupların kendi içlerindeki hizipleşmeye karşı yazdığı makalede bu soruya verdiği cevap, naifliği ölçüsünde samimi bence:</p>
<p>“Kendi aramızdaki çekişmeler önemli değil. Bu çekişmeleri doğuran farklı eğilimlerin her biri, toplumun geçmesi gereken bir aşamaya tekabül ediyor: sosyalizm, komünizm ve anarşizm. Sosyalizm adaleti sağlayıp insanileştirecek bizi; komünizm yeni devletin şeklini verecek; anarşizm ise zirvemiz olacak. Anarşizmde, her insan kendi azami gelişimini sağlayacak... O zaman, artık aç ve açıkta olmayacak insan, bu sayede de iyiliği bulacak.”</p>
<h4><br/>Namus Jürisi karar verdi: İdamına...</h4>
<p>Lenin’in gülüp geçtiği bu “iyilik formülü”nü ciddiye almak mümkün mü bilmiyorum ama bütün baskı rejimleri gibi, Bolşevizme de direnen Reclus ve Kropotkin gibilerinin, kendi kuvvetlerini biraz da otoriter düşünceyle aralarındaki mesafenin garantisi saydıkları bu naiflikte gördüklerini, Butterworth’ün kitabını okuyunca daha iyi kavradım. Tabii, “naifliğin erdemi” diye bir şey varsa eğer, bu erdemin bir de sınırı var. The World That Never Was, işte bu sınırı çizerek başlıyor.</p>
<p>Hayalperestler, anarşistler hakikaten yalnız kalmıyorlar hiçbir zaman; komplocular ve gizli ajanlar her an içlerinde. 1871-1917 döneminde Avrupa’daki anarşist hareketin hikâyesi, hareketin içine sızanların hikâyesi aynı zamanda; bir cüret hikâyesi olduğu kadar bir izlenme, kirlenme, kullanılma hikâyesi...</p>
<p>Kitabın önsözünde, bizi 1908 ekimine, Paris’teki bir apartmana götürüyor Butterworth. Boris Savinkov’un soluk ışıklı, az eşyalı dairesine giriyoruz. Savinkov 1879 doğumlu bir Rus radikali. Sosyalist Devrimci Parti’ye üye, Grandük Sergey’in öldürülmesinde rol üstlendiği için idam cezası alıyor ama 1906’da kaçmayı başarıp Paris’e yerleşiyor. Biz onun dairesini ziyaret ettiğimizde artık bir romancıdır ama anarşist hareketle yakın ilişkisini de sürdürmektedir. 1917 Şubat Devrimi’nden sonra Moskova’daki geçici hükümette görev alacağını, ardından Bolşeviklere direnişin öncülüğünü üstleneceğini ise henüz bilmiyoruz.</p>
<p>Şu anda, Savinkov’un önemli bir toplantıya ev sahipliği yaptığını biliyoruz sadece. Konukları arasında altmış altı yaşındaki Prens Kropotkin, Çar İkinci Alexander’ın öldürülmesindeki rolleri nedeniyle yirmi yıl hücre hapsinde kalan Vera Figner ve German Lopatin var. Bu üçlü, Rusya Sosyalist Devrimci Partisi’nin Merkez Komitesi’nce düzenlenen davada, “Namus Jürisi” olarak görevli. Duruşma burada, Savinkov’un salonunda yapılıyor. Savcı rolünde, partinin karşıcasusluk uzmanı Vladimir Burtsev var.</p>
<p>Gıyaben yargılanan sanık ise, partinin Silahlı Mücadele Örgütü’nün lideri, 39 yaşındaki Evno Azef.</p>
<p>Burtsev, evsahibi ve mahkeme başkanı Savinkov’la, sadece partidaşı değil, aynı zamanda hapishane arkadaşı olan jüri üyelerini şöyle bir selamlayıp başlıyor iddianamesini sunmaya. Salondaki herkes gibi biz de öğreniyoruz ki, en az on beş yıldır “içlerinden biri” sandıkları, o güne kadarki birçok şiddet eyleminin azmettiricisi ve planlayıcısı olan anarşist lider Azef aslında bir ajandır. Okhrana, yani Rus İmparatorluk Polisi, Azef’i 1893’te, yirmi dört yaşında yoksul bir üniversite öğrencisiyken maaşa bağlayıp, anarşistlerin arasına sokmuştur. Azef’in Okhrana’daki kod adlarından, hangi eylemi niye örgütlediğine, hangi yoldaşı nasıl infaz ettiğine ve hangi eylemden sonra kimleri nasıl eleverdiğine kadar bütün ayrıntılar bilinmektedir artık. Burtsev, sözünü bitirdiğinde, Das Kapital ’i Rusçaya ilk kez tercüme etmesiyle de tanınan German Lopatin, “Konuşmaya ne gerek var ki,” diyecektir, “her şey aşikâr.” Karar kesindir: İtalyan sınırına çok yakın bir villa kiralanacak, villanın içinden kazılan bir tünel sınırın öteki tarafındaki bir mağaraya açılacak, hain Azev o mağarada asılacak, böylece Fransız makamlarıyla herhangi bir sorun yaşanması önlenecektir.</p>
<p>Bu buz gibi hükümle sona eriyor kitabın ilk sahnesi. İzleyen beş yüz sayfada, adına “devrim” denen hayalin, devletler tarafından, devrimcilere asla terk edilemeyecek kadar ciddiye alındığını ve şiddetin ve kanın ve ölümlerin biraz da bu ciddiye almanın sonucu olduğunu gösteren nice örnek var. Hayallerini hakikatle uyumlu kılmamaya kararlı müzmin çocukların naif nilüferlerle taçlandırdıkları mor denizlerin derinlerinde köpekbalıklarının da yüzdüğünü hatırlatan nice hikâye...</p>
</div>

Kaynak: [taraf.com.tr](http://www.taraf.com.tr:80/yasemin-congar/makale-devrimci-hayaller-ve-derinlerdeki-hakikat-2.htm), [web.archive.org (arşiv bağlantısı)](http://web.archive.org/web/20100816142710/http://www.taraf.com.tr:80/yasemin-congar/makale-devrimci-hayaller-ve-derinlerdeki-hakikat-2.htm)
# Barışabildiler, barışabiliriz...

*Yasemin Çongar 17.08.2010*

<div class="yazi"><p>“Ramazan ateşkesi” barış için bir başlangıç oluşturabilecek mi, yoksa bu da, PKK’nın daha önce ilan ettiği altı ateşkes gibi, yeni ve daha kanlı çatışmalar öncesi bir nefes molasından mı ibaret kalacak?</p>
<p>Ateşkesin hayata geçmesine yönelik girişimleri ilk başta ve en kapsamlı biçimde yazan Yıldıray Oğur, pazar günü sürmanşetten duyurduğumuz yazısında, sadece hükümetin değil, ordunun yeni komuta kademesinin de bu ateşkesin sağlanmasından memnun, devamından da umutlu olduğunu belirtiyordu. Aynı şekilde, PKK ile dirsek temasındaki Kürt siyaseti de, ateşkesi “kalıcı” kılabilmek için harekete geçmiş görünüyor.</p>
<p>Demokratik Toplum Kongresi’nin eşbaşkanlığını yeniden üstlenen Ahmet Türk’ün çabaları, “ateşkes” ilanında etkili oldu; hükümet ve ordu bunun farkında. Ayrıca, diğer eşbaşkan Aysel Tuğluk’un da açıkladığı gibi, 21 ağustosta Diyarbakır’da yapılacak toplantı önemli, zira orada esasen, “Ateşkesin kalıcı olması nasıl sağlanır, çözüme giden yol nasıl açılır” sorularına cevap aranacak. Tuğluk, “Birleşmiş Milletler garantör olmalı, Avrupa Birliği de üzerine düşen rolü oynamalı” diyerek, “silah bırakmayı” içeren uzun erimli, kurumsallaşmış ve uluslararası denetime açık bir barış sürecini öngördüklerini ima ediyor.</p>
<p>Böyle bir sürecin telaffuzunun bile, Türk milliyetçilerinin tüylerini diken diken ettiğini biliyorum.”Barış” bütün basitliğine ve cazibesine rağmen, karmaşık bir kelime Türkiye için... Çünkü “barışmak” fiili, iki tarafın varlığının kabulünü şart kılıyor; savaşı ve savaşan tarafların mevcudiyetini itiraf etmeden, o tarafları barıştıracak adımların planlanması ve hayata geçmesi imkansız.</p>
<p>Neyse ki, Türkiye’de devletin içinde giderek daha hakim hale gelen bir “barış cephesi” var ve bu cephe, yine devletteki “savaş cephesi”ne rağmen, PKK ile savaşı bitirmenin yolunu aramaya, bunu çeşitli kanallardan konuşmaya başladı.</p>
<p>Bu arayış ve temasların resmiyet kazanmaması önemli değil, önemli olan, işin “resmi” safhasının, savaşan tarafların benimseyebileceği “yasal” şahsiyetler üzerinden, “meşru” zeminde ilerlemesine imkan yaratılması. Bunu sağlayacak olan siyasettir. Bütün barışları, savaşan taraflar yapar ama demokratik bir düzende “barış” savaşan askerlerin değil, o savaşa cevaz veren siyasetçilerin konuşmasıyla sağlanır. Barış masasına, siyasiler oturur, barış anlaşmalarını siyasetçiler imzalar.</p>
<p>Türkiye’dekine benzer uzun süreli silahlı isyanlarda ve gerilla savaşlarında da, durum farklı değildir. Britanya hükümeti IRA’nın komutanlarıyla “gayrıresmi” görüşmeler yürüttü ama asıl süreci IRA ile ideolojik ve organik bağa sahip yasal parti konumundaki Sinn Fein’le götürdü ve barış masasına da IRA komutanlarıyla değil, Sinn Fein’in lideri Gerry Adams’la oturdu.</p>
<p>Dünyanın farklı yerlerinde, uluslararası kurumların denetiminde tamamına erdirilen hemen bütün barış ve silahsızlanma süreçlerinde, yine savaşan tarafları temsil eden siyasi liderlerin katılımları ve imzaları esas oldu. Türkiye, halihazırda, Aysel Tuğluk’un ima ettiği türden bir barış sürecindeki “resmi” muhatabını bulabilmiş değil. Ama bulacaktır... Yeter ki, mevcut savaş cephesi buna engel olmayı başaramasın.</p>
<p>Türkiye’nin son birkaç yılına gözünü, kulağını kapatmayan herkes, bu savaş cephesinin varlığını da, ikiye ayrıldığını da biliyor artık. Bir kolu devletin içinde bu cephenin, diğer kolu PKK’nın içinde... Abdullah Öcalan’ın “Ramazan ateşkesi”ne destek verirken söylediği “Gerçekten tedirgin oluyorum, Ergenekonvari savaş lobileri tekrar devreye girebilir” sözünü yabana atmayın.</p>
<p>Reşadiye’den Dörtyol’a, Dağlıca’dan Hantepe’ye kadar, yaşananların hakiki bir savaş değil, sahte bir savaş, bir provokasyon, bir şike olduğunu düşündüren olayları es geçmeyin.</p>
<p>Daha önceki bütün ateşkeslerde olduğu gibi, “Ramazan ateşkesi”nde de, bunun bir barış fırsatı olmasını isteyenleri tedirgin eden asıl tehlikenin adı, Öcalan’ın doğru teşhisiyle, “Ergenekonvari savaş lobileri”dir. Öcalan’ın söylemediği ama sanırım bildiği şey, bu Ergenekonvari lobilerin devlet kadar, örgüte de nüfuz etmiş olduğudur. Tehlikeyi büyüten de esasen bu.</p>
<p>Ama bu tehlike bile, barışın “hayal,” barış sürecinin “imkansız” olduğu anlamına gelmiyor. Aksine, iyimser olmamızı gerektiren ciddi bir avantajımız var bugün. Bir kere, Türkiye savaşı ve savaşın “sahte” yüzünü yeterince tanıyor artık; “savaş cephesi”nin oyunlarının farkına varmamız bugün dünkünden çok daha kolay. Ayrıca, son yıllarda, dünyanın çeşitli yerlerinde hayata geçirilmiş başarılı “barış süreci” örnekleri ve bu örneklerden çıkarabileceğimiz çok somut bazı dersler var.</p>
<p>Ben kendi hesabıma, “Ramazan ateşkesi” günlerinde bu örnekleri daha iyi öğrenme ve öğrendiklerimi bu sütunda paylaşma niyetlisiyim. İlk durağımız da, Açe olsun. Hani, Sumatra’nın kuzey ucunda yer alan ve 2004’teki tsunami felaketinde 226 bin insanını yitiren Açe... Nüfusunun yüzde 99’u Müslüman olan bu bölgede, otuz yıl süren ve on beş bin insanın ölümüne yol açan savaşı bitiren anlaşmanın metni şimdi elimde; hepi topu yedi sayfa.</p>
<p>Tam beş yıl önce 15 Ağustos 2005’te Helsinki’de imzalandı bu anlaşma. Altındaki imzalardan biri, “Endonezya Cumhuriyeti Hükümeti adına” ibaresini taşıyor ve ülkenin o günkü Hukuk ve İnsan Hakları Bakanı Hamid Awaludin’e ait. “Şahit” olarak eski Finlandiya Cumhurbaşkanı Martti Ahtisaari’nin imzası var; “Müzakere Sürecinin Kolaylaştırıcısı” olduğu da not düşülmüş.</p>
<p>Üçüncü imza ise Malik Mahmud’a ait... Hemen üzerinde temsil ettiği örgütün adı yer alıyor: Kısaca GAM olarak bilinen Gerakin Aceh Merdeka, yani “Özgür Açe Hareketi.” Mahmud’un unvanı ise adının altında tek kelimeyle ifade edilmiş: “Leadership” yani “önderlik.” Açe meselesinin ayrıntılarını, Barış Anlaşması’nın hangi gizli ve açık müzakerelerden sonra sağlandığını, GAM’ın Birleşmiş Milletler ve Avrupa Birliği’nin gözetiminde nasıl silahsızlandığını ve siyasileştiğini yarın anlatacağım...</p>
<p>ycongar@mac.com </p></div>

Kaynak: [taraf.com.tr](http://www.taraf.com.tr:80/yasemin-congar/makale-barisabildiler-barisabiliriz.htm), [web.archive.org (arşiv bağlantısı)](http://web.archive.org/web/20100819125304/http://www.taraf.com.tr:80/yasemin-congar/makale-barisabildiler-barisabiliriz.htm)
# Açe’den barış dersleri

*Yasemin Çongar 18.08.2010*

<div class="yazi"><p>Kürt açılımı" konusunda ilk ve en iyimser işaretler, geçen yıl Cumhurbaşkanı Gül'den gelmişti. "İyi şeyler olacak" diyen Gül'dü; bu beklentisini "devletin içinde benzeri daha önce görülmemiş bir mutabakat var" diye açıklayan da. Gül, hem devlet kurumları arasındaki diyalogun, hem de kanımca "perde arkası"nda yürüyen temasların bilgisiyle konuşuyor; devletin örgütle sürdürdüğü iletişimden çıkardığı sonuçları ifade ediyordu. Buna karşın, Cumhurbaşkanı'nın umduğu çözüm adımları ancak kısmen atılabildi. Açılım çabuk tökezledi; PKK'nın dağdan inmesine, örgütün silahsızlanmasına ve militanlarının önemli bölümünün eve dönmesine yönelik süreç, Habur'dan Reşadiye'ye, karakol baskınlarından KCK operasyonlarına kadar çeşitli engellere takıldı.</p>
<p>Ama bu, Cumhurbaşkanı'na "iyi şeyler olacak" dedirten "perde arkası" gelişmelerin tümden durduğu anlamına gelmiyor. Nitekim yine Gül, tam da PKK'nın ateşkes ilanının umut vesilesi olduğu günlerde, perde arkasına ilişkin ipucu veren yeni bir açıklama yaptı: "Devlet teröristle masaya oturmaz, pazarlık yapmaz ama yapılacak her iş için gerekli organları, kurumları vardır. Devlet organları ne yapacaklarını bilir."</p>
<p>Cumhurbaşkanı'yla seyahat eden gazetecilerden Taha Akyol, bu sözleri, Gül'ün, "İrlanda türü bir temasa karşı çıkmadığı, hatta bunun mümkün olduğunu ifade ettiği" şeklinde yorumluyor. Bu yoruma katılıyorum; Gül'ün sözleri, devletle örgüt arasında resmî bir pazarlığı dışlarken, aynı zamanda, tıpkı Kuzey İrlanda meselesinde olduğu gibi, uygun siyasi ve diplomatik kanallardan temas yürütülmesini de olumluyor.</p>
<p>Barış isteyen bir devlet adamının alması gereken tutum en asgarisinden budur. Esasen, bu tutum, halihazırda devam eden örtülü süreçle de uyumludur.</p>
<h4> </h4>
<h4>Barışta "dış gebelik" olmaz</h4>
<p>Her barış sürecinin bir açık bir de örtülü çehresi, yani perde arkası var ve sonucu, çoğu zaman, perde arkasında olup bitenler belirliyor.</p>
<p>Endonezya devletiyle Açeli ayrılıkçılar arasında, otuz yıllık savaşın ardından 2005'te sağlanan barış anlaşmasının perde arkası da, Türkiye için yol gösterici olabilecek tecrübelerle dolu. Bu sütunda birkaç gün süreyle, bu tecrübeleri anlatmaya çalışacağım. Ama belki, söze işin sonundan, Açe barışının mimarı sayılan eski Finlandiya Cumhurbaşkanı Martti Ahtisaari'nin süreçten çıkardığı en temel dersten başlamak daha doğru. Ahtisaari, gerek kendisinin, gerekse Açe barışının güvencesini ve denetimini sağlayan uluslararası kurumların rolünü azımsamak pahasına şu teşhisi yapıyor:</p>
<p>"Ne kadar yetenekli olursanız olun, ne kadar çaba gösterirseniz gösterin, bir müzakere sürecini dışarıdan 'gebe' bırakmanız yani barışın meyvesini verecek hale getirmeniz mümkün değildir. Bunu taraflar kendileri yapmalıdır. Eğer taraflar barış sürecinin doğumu için hazırlarsa, ancak o zaman herhangi bir arabulucu bir tür ebelik görevi üstlenebilir."</p>
<p>PKK'nın silah bırakmasını da içeren bir çözüm için bir yandan, Irak Kürdistanı'nda çok taraflı bir zemin oluşturma arayışının devam ettiği, diğer yandan, uluslararası arabulucu ve gözlemcilerin muhtemel rolünün, Birleşmiş Milletler ve Avrupa Birliği'nin adları da zikredilerek, gündeme getirildiği bir ortamda bence Ahtisaari'nin bu değerlendirmesi bizim için de özellikle önemli.</p>
<p>Açe barışı, uluslararası bir süreçle sağlandı ama bu, savaşan taraflar, yani Özgür Açe Hareketi (GAM) ile Endonezya devleti arasında, artık savaşarak kazanılabilecek hiçbir şeyin olmadığı konusunda ortak bir anlayışın olgunlaşması sayesinde mümkün oldu.</p>
<p>1950'lerde İslamcı bir tonda başlayan, 1970'lerde dönüşüm geçirerek etnik temelde yeniden şekillenen ayrılıkçı isyan, GAM'ın silahlı mücadelesi ve Endonezya ordusunun Açe'yi "Özel Operasyonlar Alanı" adıyla bir tür OHAL Bölgesi ilan edip yargısız infaz, işkence ve diğer hak ihlalleriyle karşılık vermesi sonucunda, on beş bin insanın ölümüne, yüz binlerce insanın yerinden edilmesine, milyarlarca doların kaybına ve en az üç kuşağın istikbalinin heba olmasına yol açtı.</p>
<p>Sonuçta, 2000'den itibaren Cakarta da, Açe de "artık yeter" deme noktasına geldi. İlkin hükümet, "reformasi" adı verilen demokratikleşme adımlarını attı; ardından gizli-açık müzakereler yürütüldü. Ama bu süreç defalarca tıkandı, savaşan tarafların kendi içindeki bölünme ve kavgalar sonucu askıya alındı, yeni askerî saldırılarla yavaşladı, hatta sıkıyönetim ilanıyla sekteye uğradı.</p>
<p>Savaşan tarafların silahları susturacak bir anlaşmaya imza atacak noktaya gelmesi ise, bir yandan her iki tarafta, her şeye rağmen gözünü barışa dikmiş sabırlı ve kuvvetli siyasetçilerin varlığı, bir yandan da, 2004 tsunamisinin barışı tam bir zarurete dönüştürmesiyle sağlandı. Uluslararası katkı ancak o noktadan sonra işlevsellik kazandı. (Devam edeceğim...)</p>
<p>ycongar@mac.com</p></div>

Kaynak: [taraf.com.tr](http://www.taraf.com.tr:80/yasemin-congar/makale-ace-den-baris-dersleri.htm), [web.archive.org (arşiv bağlantısı)](http://web.archive.org/web/20100821234310/http://www.taraf.com.tr:80/yasemin-congar/makale-ace-den-baris-dersleri.htm)
# Savaşları bizimkine hem benzer hem benzemez

*Yasemin Çongar 19.08.2010*

<div class="yazi"><p>Başkalarının nasıl başardığını bilmek önemli...</p>
<p>Birbirleriyle yıllarca savaştıktan sonra barışabilmiş devlet ve örgütlerin deneyimleri, Kürt meselesinden kaynaklanan otuz yıllık savaşı bitirme arayışında, bizim için bir model oluşturamayacak kadar farklı çoğu zaman. Bununla birlikte, her başarılı barış sürecinin, hem barışmanın pekâlâ mümkün olduğuna ilişkin kuvvetli bir mesajı, hem de sınanmış çözüm yöntemleriyle ilgili öğretebileceği dersler, kazandırabileceği bir perspektif var.</p>
<p>Bu inançla, iki gündür kıyısında gezindiğim Açe dosyasını nihayet açıyorum.</p>
<h4> </h4>
<h4>Önce biraz genel kültür</h4>
<p>İrili ufaklı on sekiz binden fazla adanın üzerinde kurulu olan 230 milyon nüfuslu Endonezya Cumhuriyeti’nin en batıda kalan kara parçası, Sumatra Adası... Açe de, işte Sumatra’nın kuzey ucundaki özel bölgenin adı.</p>
<p>Yüzölçümü 57 bin kilometrekare, nüfusu dört milyon. Yüzde 99’u Müslüman olan halkın yarısı etnik olarak Açeli, ayrıca başta Cavalılar olmak üzere birçok azınlık var.</p>
<p>Barış, Açe’ye otuz yıllık savaşın sonunda geldi. 15 Ağustos 2005’te Helsinki’de Endonezya hükümeti ile barış anlaşması imzalayan Özgür Açe Hareketi (GAM) bu savaşın taraflarından biri olarak, 1976’dan itibaren Açe’nin Endonezya’dan bağımsızlığı için gerilla mücadelesi yürüttü. Endonezya ordusu, “ayrılıkçı terörist” saydığı GAM’ı yenilgiye uğratmak için yoğun bir savaş verdi. Bu savaşta toplam on beş bin kişi öldü ama sadece çatışmalarda değil; binlerce kişi de faili meçhul saldırılara, yargısız infazlara, işkenceye kurban gitti.</p>
<p>Aslında Açe meselesinin dört yüz yıllık bir tarihi var. Açe’deki bağımsızlık hareketini Kürdistan’daki benzer hareketlerden, PKK’yı GAM’dan ayıran birçok özellikten biri de bu tarih. Açeliler, Kürtlerden farklı olarak, kendi devletlerinin hatırasını toplumsal hafızalarında saklayan, bugün hâlâ on beşinci yüzyıldan 1873’teki işgale dek ayakta kalmış o devlete ağıtlar yakan bir halk...</p>
<p>İslam’ın Güneydoğu Asya’daki ilk yurdu kabul edilen Açe, bağımsız bir sultanlıkken, önce Hollandalı, sonra Cavalı kolonyalistlerin eline düşerek bu statüsünü yitirmiş. Zaten Açe’deki ilk isyan da, 1953’te “Darül İslam” bayrağı altında, “sultanlığa dönüş” şiarıyla başlamış.</p>
<p>Endonezya hükümeti, 1959’da bu isyanı bastırırken, bazı tavizler vermiş; Açe’nin ülkenin diğer bütün özel bölgelerinden daha fazla “özerk” olmasına yeşil ışık yakmış. Mesela, bölgeye kendi hukuk sistemine karar verme hakkı tanınmış. (Esasen, 2003‘te Açe’de bir tür şeriat uygulamasına geçilmesi de bu “özerk” statüyle sağlanmıştı.)</p>
<h4> </h4>
<h4>GAM ne için mücadele ediyordu</h4>
<p>GAM’ın 1976’da başlattığı ikinci Açe isyanı ise ilkinden farklı olarak, “İslamî” referanslardan ziyade “etnik” temelde bir ayrılma talebini öne çıkardı. GAM, gerek çoğu Endonezya dışında yaşayan liderleri ve örgütlediği kır gerillaları, gerekse temel mesajları itibarıyla, büyük ölçüde seküler, solcu ve anti-kolonyalist bir örgüt kimliğine büründü.</p>
<p>Bir bakıma, GAM ve PKK, her iki örgütün çocukluk döneminde, yani 1970’lerin sonundan 1980’lerin yarısına kadar, birbirinden binlerce kilometre uzakta, benzer amaçlar için, benzer ideolojik kamplarda, benzer yöntemlerle savaşa giriştiler diyebiliriz.</p>
<p>Ayrıca, PKK gibi, GAM’ın da bir ayağı hep yurtdışındaydı. GAM’ın kurucusu Hasan di Toro dahil liderlerinin büyük bölümü İsveç’te yaşıyordu; GAM’a silah, para ve gerilla eğitimi sağlayan başlıca ülke ise Kaddafi’nin Libya’sı oldu.</p>
<p>Açe, Güneydoğu’dan farklı olarak, petrol kaynakları bakımından çok zengin, Amerikan şirketlerinin sondaj yaptığı, dolayısıyla jeostratejik önemi 1970’lerden itibaren öne çıkmış bir bölge. Buna karşın, tıpkı Ankara’nın Güneydoğu’ya yaptığı gibi, Cakarta da Açe’ye yıllarca “üvey evlat” muamelesinde bulunduğu için, Açeliler yoksul bir halk. Savaş, bu yoksulluğu katmerlendirip, bölgeyi Endonezya’nın “en geri kalmış” köşesi haline getirdi. Savaşın son yılında, resmî işsizlik yüzde 27; enflasyon oranı, Endonezya’nın diğer bölgelerinde yüzde 7 olmasına karşın, Açe’de yüzde 17’ydi. Bilinen petrol rezervlerinin ise 2011’de tükeneceği tahmin ediliyor.</p>
<p>GAM’ın bu sosyo-iktisadî geriplana dayanan savaş stratejisi, ifadesini “Farklıyız; ayrı olmak istiyoruz” cümlesinde buldu. GAM, Açeliliğin “etnik, dilsel, kültürel, tarihî ve coğrafi olarak farklı bir kimlik teşkil ettiğini, buna karşın bu farklılığın hür ifadesinin yasaklandığını; Cakarta’daki rejimin ve Cava Adası halklarının Açelilere “yabancı” olduğunu; Cakarta ile Cava’nın Açe üzerindeki kültürel ve iktisadi sömürüsüne son verilmesi, bunun için de Açe’nin yeniden bağımsız olması gerektiğini” savundu. GAM’ın liderlerine göre, bu ancak silahlı bir mücadeleyle mümkündü.</p>
<h4> </h4>
<h4>DOM ya da Cakarta usulü OHAL</h4>
<p>Endonezya ordusu ile GAM arasındaki savaş, on yıl kadar “düşük yoğunluklu” olarak sürdükten sonra, 1989’da Cakarta’nın aldığı sertleşme kararıyla yeni bir evreye girdi. Devlet Başkanı Suharto, biraz da militarist rejiminin ülkenin diğer bölgelerindeki popülaritesini sağlamlaştırma arayışıyla, Açe’yi “Daerah Operasi Militer” (Askeri Operasyonlar Bölgesi) olarak ilan etti.</p>
<p>Kısaca “DOM” olarak bilinen bu uygulama, Türkiye’deki “olağanüstü hal” uygulamasına çok benziyordu ve 1990’ların ilk yarısı, DOM sayesinde, tıpkı Güneydoğu’da olduğu gibi Açe’de de “cehennem yılları”na dönüştü. DOM kapsamında, on iki bin Endonezya askeri, kalıcı olarak Açe’ye yerleşti. 1990-1998 arasında Endonezya Ulusal Haklar Komisyonu’nun dosyalarına giren toplam 944 faili meçhul cinayet gerçekleşti. Çatışmalarda ise, üç bin Açeli kadın dul, on beş bin çocuk da babasız kaldı. Bu sekiz yıl zarfında, savaşın ölüm bilançosu resmî kayıtlardaki ifadesini “altı bin” olarak buldu.</p>
<p>Suharto’nun yerine geçen Devlet Başkanı Habibie, Ağustos 1998’de DOM’u kaldırdı ve Endonezya birliklerinin bir bölümünü Açe’den çıkardı. Sekiz yıllık ağır baskı, sivil-gerilla ayrımı yapmayan devlet şiddeti ve yoğun çarpışmalar, GAM’ın yenilmesini sağlamadı. Aksine, örgüt, Cakarta rejimine duyduğu öfke giderek büyüyen Açe halkı arasındaki nüfuzunu kuvvetlendirdi. GAM artık askerî gücünden daha büyük bir siyasi gücü temsil ediyordu. Habibie için tek seçenek, kırk yıllık otoriter rejimi yumuşatacak adımlar atmaktı. “Reformasi” adı verilen demokratik açılım süreci böyle başladı.</p>
<p>(Endonezya’nın Açe açılımını, GAM ile Cakarta arasındaki gizli müzakereleri ve 2005 barış anlaşmasının nasıl uygulandığını yarın yazacağım...)</p>
<p>ycongar@mac.com</p></div>

Kaynak: [taraf.com.tr](http://www.taraf.com.tr:80/yasemin-congar/makale-savaslari-bizimkine-hem-benzer-hem-benzemez.htm), [web.archive.org (arşiv bağlantısı)](http://web.archive.org/web/20100821093841/http://www.taraf.com.tr:80/yasemin-congar/makale-savaslari-bizimkine-hem-benzer-hem-benzemez.htm)
# Konuşa konuşa savaşı bitirdiler

*Yasemin Çongar 20.08.2010*

<div class="yazi"><p>Irwandi Yusuf’u tanrıların gazabı kurtardı. 26 Aralık 2004’te, dibindeki korkunç depremle yarılıp kabaran Hint Okyanusu, dev bir tsunami halinde Banda Açe şehrini yuttuğunda, Keudah Cezaevi’ndeki hücresinde bir yılını çoktan tamamlamıştı Yusuf. Suların dört duvar arasında yükseldiğini, dalganın betonu yıkıp erittiğini gördü. Tek çare, cezaevinin asbest tavanını delip dama tırmanmaktı. Öyle yaptı; çatının kirişlerine asılıp bekledi gece boyu. Okyanus, Banda Açe’yi bir enkaza dönüştürdükten sonra nihayet çekildiğinde, 278 mahkûmlu cezaevinde sağ kalmayı başaran kırk kişiden biriydi Yusuf.</p>
<p><b><br/>Irwandi Yusuf, Endonezya ordusuna karşı otuz yıl savaşan Özgür Açe Hareketi’nin (GAM) gerilla liderlerinden biri. </b>Yıllarca GAM’ın Merkez Komuta Konseyi’nde, istihbarat operasyonlarından sorumlu olarak görev yaptıktan sonra, 2003’te Endonezya askerlerinin eline düşüp, cezaevine girdi.</p>
<p>2004 sonunda tsunami sayesinde hapisten kaçtıktan sonra, Açe Barış Süreci’ni yakından izledi; bu süreçte o da, GAM’ın diğer liderleri gibi “ayrılıkçı” hedeflerinden vazgeçti ve Endonezya hükümetiyle GAM arasında 2005’te imzalanan anlaşmayı destekledi. Ardından, bu anlaşmayla genişletilen özerklik düzenlemesi kapsamındaki ilk valilik seçimlerine “bağımsız aday” olarak girip kazandı. </p>
<p>Irwandi Yusuf bugün elli yaşında. 2007’den beri Açe Özerk Bölgesi’nin valisi. <b>Yusuf’un ofisinin bulunduğu Vilayet Sarayı’nın kapısında güvenliği Endonezya ordusuna mensup askerler sağlıyor. Yusuf yıllarca “düşman” saydığı bu askerlere “günaydın” diyor her sabah; askerler de yıllarca “düşman” bildikleri Yusuf’u esas duruşta selamlıyorlar.</b></p>
<p><b><br/>Barış anlaşması neler getirdi</b></p>
<p>Irwandi Yusuf’u valiliğe taşıyan, GAM gerillalarının dağdan inmesini sağlayan, Açe’ye barış getiren anlaşma 15 Ağustos 2005’te Helsinki’de imzalandı. Endonezya hükümeti ile GAM’ın karşılıklı tavizlerine dayanan, ancak sonuç itibarıyla iki tarafı da memnun eden ve ciddi bir aksama olmaksızın uygulanıp hedefine ulaşan anlaşmanın en önemli maddeleri şunlardı:</p>
<p>“Derhal ateşkes ilan edilecek; <b>GAM üç bin militanının silahlarının dört buçuk ay içinde teslim etmesi sağlanacak;</b> bütün GAM mensupları için siyasi af çıkacak ve silahsızlanan GAM militanlarının evlerine dönmesine izin verilecek; <b>Endonezya hükümeti GAM’la bağlantılı siyasi etkinlikleri nedeniyle cezaevinde tutulan mahkumları salıverecek;</b> Açe’de Endonezya ordusuna mensup birliklerin hareketi sınırlanacak; <b>Açeli kimliğine sahip partilerin ulusal siyasete katılımının önündeki engelin kalkması için Endonezya yasaları değiştirilecek; </b>Açe’nin doğal kaynaklarının yüzde 70’inin bu bölgede kalması gözetilecek; <b>savaş yıllarındaki ihlalleri araştıracak özel yetkili bir insan hakları mahkemesi kurulacak, Açe Hakikat ve Uzlaşma Komisyonu oluşturulacak;</b> Açe’nin kendi bayrağını, armasını ve ulusal marşını kullanmasına izin verilecek, ancak bölgenin maliye, savunma ve dış politikası tamamen Cakarta’daki merkezî hükümetin yönetiminde olacak; <b>Avrupa Birliği ve Güney Asya Ülkeleri Birliği (ASEAN) adına iki yüzden fazla silahsız gözlemci barış sürecinin hayata geçirilmesini denetleyecek.”</b></p>
<p><b><br/>Muhatap bulmak pek kolay olmadı</b></p>
<p>Bu anlaşma hükümlerine nasıl, hangi tarafın ne tür tavizler vermesi sayesinde ulaşıldığını yazmaya çalışacağım ama önce sürecin mekaniklerinden biraz söz etmekte yarar var. </p>
<p>Açe Barış Anlaşması’nın altındaki imzalar, silahların susacağı yeni bir düzenin taahhüdü olduğu kadar, beş yıla yayılan barış sürecine, özellikle de son sekiz aydaki doğrudan müzakerelere vurulmuş birer “onay” mührüydü aynı zamanda. Zor bir süreçti bu; inişli çıkışlı, fasılalı, kavgalı ve bazen de çok kanlı bir süreç. <b>Sonunda hedefe ulaşılmasını sağlayansa, dağlarda birtürlü kesilmeyen çatışmalara, gerillanın artan saldırılarına ve hatta bölgedeki sıkıyönetim ilanına rağmen, gerek GAM, gerekse Endonezya devleti adına müzakere yürütenlerin kararlı, gerçekçi, sorumlu ve sabırlı davranmasıydı.</b></p>
<p>Cakarta rejimi, resmî rakamlara göre on beş bin, insan hakları örgütlerine göre yirmi binden fazla kişinin öldüğü otuz yıllık Açe Savaşı’nı bitirme arayışına, Suharto’dan sonra göreve gelen Habibie ve ardından Wahid’in devletbaşkanlığı döneminde hız verdi. 1998’den itibaren “reformasi” adına verilen demokratik açılımlar hayata geçti. GAM bu açılımları, “gerekli ama yetersiz” buluyor, ayrılıkçı hedefinden vazgeçmiyordu. Kültürel ve iktisadi açılımlar iyiydi ama savaşın kirli yüzünü değiştirmiyordu, hak ihlalleri ve infazlar son bulmuyordu. Açe halkının talepleri siyasiydi ve bunlara tatmin edici bir cevap verilmedikçe, savaş sürecekti.</p>
<p><b><br/>Bu ortamda, Endonezya devleti GAM’la müzakere başlatmaya karar verdi. 2000’de GAM’ın Avrupa’daki yetkilileri ile Cakarta arasında dolaylı görüşmeler başladı ama “esas” adamları buluşturmanın formülü birtürlü bulunamıyordu.</b> İsviçre’deki Henry Dunant Merkezi devreye girdi; bir süre onların üzerinden konuşuldu. Bu sayede, bugün “İnsanî Mola” diye anılan çatışmasızlık süreci yaşandı ama kalıcı olmadı.</p>
<p>Endonezya devleti, GAM’la “doğrudan” konuşmak gerektiğini anlamıştı; Cakarta, “resmî” zeminde, GAM’ın siyasi temsilcileriyle konuşmaya karar verdi. İlk iş olarak, cezaevindeki Irwandi Yusuf’a bir yetkili gönderdi hükümet. Yıllar sonra o görüşmeyi şöyle anlatacaktı Yusuf: <b>“Cakarta’dan elçiler hücreme gelip sürgündeki GAM yetkilileriyle buluşmak istediklerini söylediler. Muhatap arıyorlardı. ‘Olmaz’ dedim, GAM, henüz Endonezya hükümetine güvenmiyordu. Bir garantör olmalıydı; üçüncü bir taraf, görüşmelerin anlaşmaya yönelik olduğunun güvencesini vermeliydi.”</b></p>
<p><b><br/>Devlet örgütle masada ve dağda konuştu</b></p>
<p>Gerisini, 2004’te doğrudan seçimle işbaşına gelen ilk Endonezya Devlet Başkanı olan Yudhoyono’nun sağkolu ve barış anlaşmasına uzanan süreçteki gizli müzakerelerin baş aktörü Devlet Başkanı Yardımcısı Jusuf Kalla’dan dinleyelim:</p>
<p><b><br/>“Açe meselesiyle 2003’ten itibaren ilgilenmeye başladım. 2004’te Avrupa’ya gidip, GAM’ın ‘sürgündeki başbakan’ sıfatını taşıyan siyasi önderi Malik Mahmud’u aradım. Buluşamadık. Tsunami felaketinden sonra tekrar denedim. Avrupalı diplomatların yardımıyla, Ocak 2005’te bir toplantı düzenledim. Başkan’dan aldığım yetkiyle GAM’ın siyasi önderliği ile Endonezya devleti arasındaki ilk resmî müzakereyi o toplantıda gerçekleştirdim.”</b></p>
<p>Bu ilk toplantıya, GAM adına katılan Malik Mahmud, sekiz ay sonra Helsinki’de, Açe Barış Anlaşması’na yine GAM adına ve kısaca “önderlik” unvanıyla imza koyacaktı. Mahmud müzakereler için “ideal” isimdi. 1976’da savaş başlayınca yurtdışına çıkmış, eline silah almamış, GAM’ın kurduğu sürgündeki hükümeti temsilen siyaset yapmıştı. Barış anlaşması imzalandığında, Stockholm’de yaşamaktaydı ve hakkında yakalama emri olan Açe’ye otuz yıldır ayak basmamıştı.</p>
<p>Ancak Cakarta, Mahmud’un “ideal” görünse bile, “yetersiz” kalabileceğini de biliyordu. Avrupa’daki bir GAM liderinin söylediklerinin, Açe dağlarındaki gerillalar üzerinde etkili olabilmesi için, devlet gerekirse o gerillalara da seslenebilmeliydi. </p>
<p>Devlet Başkanı Yardımcısı Jusuf Kalla, barış sağlandıktan sonra bir gazetecinin, “Silahlı örgütle görüşmeyi nasıl göze aldınız” sorusunu cevaplarken, bu zor kararı da gayet sakin bir dille anlatacaktı:</p>
<p><b><br/>“Ortada bir sorun varsa, doğrudan sorunun muhatabına gitmelisiniz. GAM’la sorunumuzu çözebilmek için, örgütün açık bir fikir ve misyon sahibi liderlerine gitmem gerektiğini biliyordum. Hep ‘en tepedeki lider kim’ diye sordum kendime ve onunla görüşmeye çalıştım. Malik Mahmud’u tanımazdım ama ona bizzat telefon ettim. Aynı nedenle, sahadaki GAM liderlerine de ulaşmayı denedim. Ben Helsinki’de siyasilerle müzakere yaparken, Sosyal İşler Bakan Yardımcısı Farid Husain’e yetki verip onu dağa, GAM komutanı Sofyan Dawood’la görüşmeye gönderdim. Çünkü savaşanların bu anlaşmaya uyacağını en baştan garantilemek istemiştim.”</b></p>
<p>(<i>Açe yazılarını yarın, GAM’ın gözüyle barış müzakerelerini, örgütün bağımsızlık hedefinden niye vazgeçtiğini, gerillanın nasıl dağdan indiğini ve nasıl siyasete girdiğini anlatarak tamamlayacağım...</i>)</p>
<p>ycongar@mac.com</p></div>

Kaynak: [taraf.com.tr](http://www.taraf.com.tr:80/yasemin-congar/makale-konusa-konusa-savasi-bitirdiler.htm), [web.archive.org (arşiv bağlantısı)](http://web.archive.org/web/20100822002503/http://www.taraf.com.tr:80/yasemin-congar/makale-konusa-konusa-savasi-bitirdiler.htm)
# Taviz ver, silahtan kurtul

*Yasemin Çongar 21.08.2010*

<div class="yazi"><p>Dört gündür bu sütunda, Kürt meselesine benzeyen ve benzemeyen yönleriyle Açe meselesini anlatmaya çalışıyorum. Otuz yıl süren çatışmaların ardından, Açe’de sükûneti ve adaleti sağlayan 2005 barış anlaşması, savaşan tarafların karşılıklı taviziyle mümkün oldu. Çünkü bu savaşın galibi yoktu, olamazdı; taraflar bunu anlamakla kalmamış, itiraf etme cesaretini de kendilerinde bulmuşlardı. Sanırım, Kürtlerin Açelilerden, Türklerin Cavalılardan, Ankara’nın Cakarta’dan ve PKK’nın Özgür Açe Hareketi’nden (GAM) öğreneceği tek bir şey varsa, o da, bu olmalı. Barış, tarafların bütün taleplerinin karşılandığı bir yer değil, yol ortasında bir buluşma noktası. Mühim olan o noktada, tarafların eşitlik ve adalet duygusuna uygun, onurlarını gözeten bir buluşma sağlayabilmek. Herhangi bir barışın kalıcı olmasının yegâne garantisi bu bence.</p>
<h4> </h4>
<h4>GAM bağımsızlıktan niye vazgeçti</h4>
<p>Açe barışı “kalıcı” görünüyor. 2005 anlaşmasından sonra yapılan ilk serbest seçimlerde Açe valiliğine seçilen, eski GAM komutanı Irwandi Yusuf, “Barış anlaşması ne sağladı” sorusuna net bir cevap veriyor nitekim:</p>
<p>“Barışı sağladı.”</p>
<p>Bunun nasıl mümkün olduğunu ise, Endonezya hükümeti ile müzakereleri birebir yürüten ve 2005’teki anlaşmaya GAM adına imza koyan Malik Mahmud, “İki taraf da barışı gerçekten istedi ve bunun için taviz verebildi” sözüyle açıklıyor.</p>
<p>Açe barış sürecinde, GAM’ın verdiği en büyük taviz, “bağımsızlık” hedefinden vazgeçmekti. Açe’nin on beşinci yüzyıldan on dokuzuncu yüzyıl sonlarına uzanan bir “bağımsızlık” tecrübesi olduğu ve 1976’daki GAM isyanının, yürürlükteki özerklik statüsüne rağmen başladığı, on beş bin kişinin bağımsızlık için savaşılırken öldüğü hatırlanırsa, bunun basit bir taviz olmadığı da anlaşılabilir.</p>
<p>Mahmud’a göre, GAM’ın bağımsızlık hedefinden vazgeçmesinin iki nedeni vardı: Birincisi, akan onca kan bu hedefe ulaşılmasını sağlamamıştı, GAM savaşı kaybetmiyordu ama kazanamıyordu da... İkincisi, 2005 anlaşmasının hükümleri, Açelilerin istediği tanınma, eşitlik, adalet, refah vb. koşulların büyük bölümünü, Cakarta’ya bağlı “özel bölge” statüsü altında garantiliyordu zaten.</p>
<p>“Açe, bağımsız olmak istiyordu, çünkü Cakarta, Açelilerin kabul edemeyeceği bir rejimi dayatmıştı burada. Rejim değişince, bağımsızlığa gerek kalmadı. Açeliler, istedikleri haklara barışçı yollardan kavuşabildikten sonra, savaşmanın ne gereği var? Bağımsızlığı dayatıp barış fırsatını kaçırmamızın anlamı yoktu. İmzaladığımız anlaşmada, Açe’nin hala Endonezya’ya bağlı olduğunu vurgulayan beş altı madde var ama diğer bütün maddeler, bölgenin yönetimini Açelilere bırakıyor.”</p>
<h4> </h4>
<h4>Parlamento niye devredışı kaldı</h4>
<p>Barışa giden son düzlükteki gizli ve açık müzakereleri, Endonezya hükümeti adına, Devlet Başkan Yardımcısı Jusuf Kalla’nın yürüttüğünü, Kalla’nın sadece sürgünde yaşayan Mahmud’la değil, bir aşamada, dağdaki GAM gerillalarıyla da dolaylı temas kurduğunu dün yazmıştım. Kalla, bu teması Endonezya halkı huzurunda, “Sorunu çözmek için sorunu çıkaranlarla konuşmalısınız” diye savundu. Ancak ilginçtir, yine Kalla, Endonezya devletinin çeşitli kurumlarının yaptığı mutabakat gereği, ülkenin parlamentosunu son âna dek, müzakerelerin dışında tuttu.</p>
<p>Kendisinden dinleyelim:</p>
<p>“Hazırladığımız anlaşmanın parlamento tarafından onaylanıp yasalaşması gerektiğini biliyordum ve taviz verirken hep bu şartı gözettim. Ama parlamentoyu süreçten haberdar etmedim. Anlaşmanın tek paragrafını bile bilmiyorlardı. Parlamenterler ‘Bilmek istiyoruz’ dedikçe, ben ‘Bilmenize gerek yok’ diyordum. Müzakere aşamasında parlamentoyu bilgilendirseydim eğer, bana muhalefet edeceklerdi. Çok rahatsız oldular bu tutumdan ama çok iyi sebeplerim vardı.”</p>
<p>Kalla, bu sebepleri, “barışı sabote edebilirlerdi” diye anlatıyor. Müzakerelerin başarısı için gizlilik esastı; bir aşamada, Endonezya devletinin kendi içinde bölünme yaşandı; Kalla’nın attığı geri adımlar üzerine, müzakerelere destek grubunda yer alan Endonezya ordu temsilcisi Tuğgeneral Safruddin Tippe barış masasından çekildi; Kalla buna rağmen, seçilmiş devlet başkanından ve hükümetten aldığı yetkiyle müzakereye devam etti. “Parlamento, bu bölünmeyi bilse, muhalefet ayaklanırdı, hiçbir şey yapamazdık; son tahlilde parlamentonun benimsediği, ordunun da uyguladığı bu barışa asla ulaşamazdık.”</p>
<h4> </h4>
<h4>Devlet nerede direndi, nerede geriledi</h4>
<p>Tuğgeneral Tippe’ye “Bu kadarı da olmaz” dedirten taviz, Açelilere kendi kendilerini yönetme hakkı verilmesi ve GAM gerillaları için tam kapsamlı af çıkarılmasıydı. Jusuf Kalla, “Barış, uzlaşma demektir; uzlaşma taviz gerektirir” diyor; “Bunun için de, biz Helsinki’de masaya bir dizi taviz koyduk. Bunlar Açe’nin tam özerk hukukî statüsü, kendi ekonomisini kısmen yönetmesine izin verilmesi ve GAM mensupları için aftı. Gerillanın dağdan inmesi, silahlarını teslim etmesi ve bağımsızlıktan vazgeçmesi karşılığında yaptık bunu.”</p>
<p>Devletin direndiği konular da vardı. Açe bölgesinin savunma ve dış politikası tamamen Cakarta’ya bağlı olacaktı. Bölgedeki Endonezya askeri sayısı azaltılacak, ancak her türlü savunma görevi yine merkezî ordunun sorumluluğunda kalacaktı. Ve GAM’ın bütün ısrarına rağmen, bölgedeki polis gücü, Açe Valisi’ne değil, Cakarta’daki İçişleri Bakanı’na hesap verecek, maaşını ve talimatını oradan alacaktı.</p>
<h4> </h4>
<h4>GAM gerillası nasıl dağdan indi</h4>
<p>Bu karşılıklı tavizlerin anlaşma maddelerine dönüşüp, Cakarta ve GAM tarafından imzalanmasında, Helsinki’deki nihai müzakerelerin arabuluculuğunu üstlenen eski Finlandiya Cumhurbaşkanı Martti Ahtisaari önemli rol oynadı. Taraflar, Ahtisaari’nin masaya getirdiği “ya hep ya hiç” formülünün “altın kural” olduğunu söyleyecekti sonradan. Bu formüle göre, anlaşmanın bütün maddeleri üzerinde anlaşılmadan, hiçbir madde üzerinde anlaşılmış sayılmayacak; kısmi bir uzlaşma asla söz konusu olmayacaktı.</p>
<p>Uluslararası topluluğun Açe barışına katkısı, müzakereleri kolaylaştırmakla sınırlı kalmadı. Anlaşma gereği, 2005 sonuna dek, yani dört buçuk ay içinde toplam üç bin GAM gerillasının dağdan inip silahlarını teslim ederek evlerine dönmesi gerekiyordu. Silahsızlanma, eve dönüş ve re-entegrasyon olarak üç aşamaya ayrılan bu süreç, Birleşmiş Milletler’in himayesinde, Avrupa Birliği ve ASEAN’dan silahsız gözlemcilerin sahada fiili görev yapmasıyla sağlandı.</p>
<p>GAM’ın dağdan inmesinden sonraki ilk valilik seçimlerini, GAM Komutanı Irwandi Yusuf’un kazandığını yazmıştım. Ama Cakarta ve Cavalılar, anlaşmaya rağmen, henüz GAM’ı meşru bir siyasi parti olarak görmeye hazır değildi. Yusuf, seçimlere GAM geçmişini gizlemeden, “bağımsız aday” olarak girdi.</p>
<p>GAM’ın siyasi bir partiye dönüşmesi zaman aldı; adını ve amblemini değiştirmesi gerekti.</p>
<p>GAM’ın bugünkü adı Açe Partisi ve 2009’da girdiği ilk seçimlerde, Açe Parlamentosu’ndaki 69 sandalyeden 33’ünü kazandı. O sandalyelerin büyük bölümünde eski GAM gerillaları oturuyor şimdi. Ve Açe’de tam beş yıldır silahlar konuşmuyor.</p>
<p>ycongar@mac.com</p></div>

Kaynak: [taraf.com.tr](http://www.taraf.com.tr:80/yasemin-congar/makale-taviz-ver-silahtan-kurtul.htm), [web.archive.org (arşiv bağlantısı)](http://web.archive.org/web/20100824021402/http://www.taraf.com.tr:80/yasemin-congar/makale-taviz-ver-silahtan-kurtul.htm)
# İçimizdeki uçurumun serinliğine atlamak

*Yasemin Çongar 21.08.2010*

<div class="yazi"><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.   <br/><br/>*** <br/><br/>İnsanın, hüznünü sevmeyi öğrenmesi mi yoksa huzur? <br/><br/>Birbirimize ağrılarımızı anlattığımız huzurlu akşamın sonunda, gecenin bağrına doğru kaybolurken sen, orada, arkanda, sokağın ortasında öylece durup bunu düşündüm. Vedalaşmadan az önce, bizi artık temelli terkettiğini sandığımız o tanıdık serinliğin nefesini yüzümüzde hissetmiştik; acemi, tutuk, nicedir ilk olduğunu kendisi de bilirmişçesine ürkek bir nefes. Tek bir silkelemeyle içindeki bütün o güvenli gölgelerden, tatlı ürpertilerden yoksun bıraktığı hayatımızı haftalardır kızgın ateşinde çevirip duran ağustos, hikâyelerimizi de rehin almıştı sanki; hikâyelerimiz sadece sıcağın, sadece rutubetin, uykusuz gecelerle ağrılı sabahların, ani bir başdönmesiyle kuytulara çöküverdiğimiz uzun ikindilerin bunaltısına dönüşmüştü. <b>Mermer merdivenlerden, topuk seslerimi komşuların uykusuna bırakarak çıkarken, apartmandaki arapsabunu kokusunu içime çekip “yağmur gelecek” diye düşündüm; özlediğimiz yağmurlar yakın.</b> Her ağustos gibi bu seferkinin de gidici olduğunu anlamak sevindirmişti beni. Buna, sen de sevinmiş olmalısın.</p>
<h4><br/>Zamanın zaferi mutlaktır madem</h4>
<p>Gece hâlâ ağustos gecesiydi. Üzerime buz gibi üfleyen beyaz balinanın altına sığındım okumak için. Kitap, sabaha karşı bittiğinde, her zamanki gibi parmaklarımla burnumun ucu değil sadece, her yanım üşümüştü ve bunu, klimadan ziyade Per Petterson'a borçlu olduğumu biliyordum.  </p>
<p><b><i><br/>I Curse the River of Time</i></b> (Zamanın Nehrini Lanetliyorum) ya da orijinal adıyla <b><i>Jeg forbanner tidens elv,</i></b> 1952 doğumlu Norveçli yazarın 2008’de yayımlanan son romanı; kitabın benim okuduğum İngilizce çevirisi ise daha yeni piyasaya çıktı. </p>
<p>Tek kelimeyle “serin” bir roman<b><i> I Curse the River of Time;</i></b> itici ya da mesafeli anlamında değil ama, tam tersine insanı sarmalayan bir serinlikten söz ediyorum; huzura dönüşmüş hüzün gibi bir şey bu. </p>
<p><b><br/>“Ayrılığın kırılgan görüntüleri, o günlerdeki haliyle köy / Zamanın nehrini lanetliyorum; otuz iki yıl olmuş”</b></p>
<p>Mao’nun mısralarından esinlenmesi boşuna değil Petterson’un; yazısına bir bütün olarak hâkim olan o serin duygu, tam da Mao’nun şiirindeki gibi, ama bir daha hiç dokunamayacağımız bir geçmişi, ama ergeç üzerimizi örtecek toprağı da ıslatacağını bildiğimiz yağmurları özlemek gibi, zamanla ilişkisi hep biraz lanetli olsa bile, nihai teslimiyetimizin mutlaklığını hatırlattığı ölçüde yine de huzurlu bir duygu.</p>
<p>Dünyada ve bizde, daha ziyade, orijinal adı <b><i>Ut og stjaele hester</i></b> olan <b><i>At Çalmaya Gidiyoruz</i></b> (Deniz Canefe’nin çevirisi, Metis, 2008) romanıyla tanınan Petterson, daha önce, hem o ödüllü kitabında hem de benim yine İngilizcesinden bildiğim <b><i>Til Sibir</i></b>’de (Sibirya’ya Doğru) yaptığını yapıyor burada da; <b>hafızalarının kesik parçalarını tek tek birleştirmek yerine, bir masanın üzerinde gelişigüzel yayarak resmettiği karakterleri, hayattan, birbirlerinden ve son tahlilde kendilerinden koptuklarının farkına vardıkları o küçük boşluklarda yakalarken, bu boşlukların sadece kadri bilinmesi gereken birer mola değil, belki de “herşey” olduğunu hatırlatıyor bize.</b> Her biri sakin, temiz birer dokunuş olan cümleleri, bunun için derin bir iz bırakıyor sanırım. Birbirleriyle pek az, okurla ise hep kısık bir sesle konuşan karakterleri, bunun için, çok şey anlatıyor. Ellerinin arasından akıp giden zamana kahrederken bile, onun mutlak zaferi önünde sessizce eğilmeyi bilen insanların tuhaf kudretini taşıyor Petterson’un kulları; kayboluşlarında serin bir tevekkül var.</p>
<h4><br/>İlticacı bir ruhun gezindiği yerler</h4>
<p>“Bir ismim yoktu,” diyor Arvid Jansen, “zamanın içinde bir yurdum yoktu.” Annesi, “Otuz yedi yaşında ama bir yetişkin olduğunu söyleyemeyeceğim, bu onu abartmak olur” diye anlatıyor oğlunu. </p>
<p>Romanın şimdiki zamanı bu... 1989 sonbaharında, Oslo’dayız. Arvid Jansen on beş yıl süren iki çocuklu bir evliliği bitirmek üzere; kansere yakalanan annesi ölmeyi bekliyor; Berlin Duvarı yıkılıyor.</p>
<p><b><br/>Arvid’in şimdiki zamanı bu değil ama, hem öyle hem değil. Şimdiki zamansız bir adam sanki o. “Zaman, arkamdan geçip gitmişti ama ben dönüp bakmamıştım” derken, ihtiyarlama korkusundan başka bir şey anlatıyor aslında; zamanla arasındaki boşluğu belki. Bir aidiyet eksikliği var onda, müzmin bir yabancılık hissi var ve bunu biliyor.</b></p>
<p>Başka bir sayfa, başka bir yıl, başka bir yer; Arvid’in geniş zamanı olabilecek bir an... “Siyah saçlı ve küçük” Arvid, yedi yaşında. Bir yaz günü Danimarka’nın plajlarından birinde, “sarışın ve iri yapılı” iki erkek çocuğun yanında oturuyor. Onlar kardeşleri; biri Arvid’den büyük, diğeri küçük. Çıplak ayaklı bir adam yaklaşıyor; önce üç çocuğa bakıyor, sonra yan tarafta sigara içip kitap okuyarak güneşlenen kadına. Oğullarıyla birlikte “küçük bir mülteci çocuğu” da tatile getirdiği için kutluyor onu. <b>Arvid’in esmerliği ve çelimsizliği mi yanıltıyor adamı? O küçük çocuğun boşluğa dikilmiş bakışlarında ilticacı bir ruhun gezindiğini görmemek imkânsız mı yoksa?</b> Bu soruları sormaksızın, müspet cevabın ilk soruya ait olduğundan hiç kuşkusu yokmuşçasına yazıyor Petterson ve siz, biraz da bu sayede, ikinci sorunun hakikatine inanıyorsunuz okurken. </p>
<p>Bir başka sayfa; 1970’lerde bir gün. Çikolata fabrikasındaki vardiyasını bitiren annesiyle, iş çıkışı bir kahvede buluşuyor Arvid. Yirmili yaşlarının başında henüz ve ne yapmak istediği konusunda bir kararı var. Annesine, üniversiteyi bırakacağını söylüyor; üyesi olduğu Komünist Parti’nin talimatıyla sanayi işçilerini daha iyi anlamak için bir fabrikada çalışmaya başlayacağını anlatıyor. Ailenin en entelektüel mensubu, aynı zamanda da en proleteri olan annesi sessizce dinliyor, sonra Arvid’i çok şaşırtan bir tepkiyle, tek bir tokat atıyor yüzüne. Oğlunun, yanlış yere sığınmaya çalıştığını düşünen bir kadının tokadı mı bu? Yoksa genç adamın yurtsuzluğunu, yabancılığını, aidiyet özlemini fark etmediği için mi vuruyor kadın? Petterson yine sormuyor; cevabı yine siz buluyorsunuz.</p>
<p>Başka bir yerde, başka bir hatıranın içinden geçerken, annesinin bakışını hep başka tarafa çevirdiğini düşünüyor Arvid; <b>“İçeri girdiğimde görürdü beni ve nereden geldiğimi bilmezdi, dışarı çıkarken görürdü beni ve nereye gittiğimi bilmezdi, nasıl sürüklenmekte olduğumu, onsuz nasıl 16 olduğumu, nasıl 17 olduğumu, nasıl 18 olduğumu bilmezdi.”</b></p>
<p><b><br/>Bir hastalık, bir ayrılık, bir duvar</b></p>
<p>Yaşarken hiç sarılamadığı, kendisine hiç sarılmamış bir anneyi ölürken nasıl kucaklar insan? Arvid bunu yapmayı deniyor; annesi, mide kanserine yakalandığını öğrendikten sonra, Norveç’teki evini ve kocasını bırakarak, doğduğu ve kendisini ait hissettiği yer olan Danimarka’ya gittiğinde yalnız bırakmıyor onu. Ama bu son yolculukta, ne zaman rahminden çıktığı kadına ulaşmaya çalışsa, ne zaman bir “ilk konuşma” için açsa ağzını, boşluğa asılıp kalıyor içinden gelen ses. Annesinden alâka bekleyen otuz yedi yaşında bir çocuk Arvid; bu beklentiyle beslenen ürkek imaların, küçük takılmaların, naif soruların cevabı ise değişmiyor pek, “Aman Arvid, kes şunu...” demekle yetiniyor annesi.</p>
<p><b><i><br/>I Curse the River of Time</i></b> bir ana-oğul portresi olmaktan ziyade, kadınların aynasında bir erkeği anlatan, daha doğrusu, bir erkeğin kendi hayatını, kadınlarla ilişkisi üzerinden tartmasına tanıklık eden bir roman. Arvid’in boşanmaya hazırlandığı karısına bakışı mesela, annesi karşısındaki tutumundan epey farklı. Bu iki ilişkiyi resmederken, Freudyen karşılaştırmaların kolaycılığına imkân vermiyor Petterson; annesine bir köprü kurmak için çabalayan Arvid, karısı için yapmıyor aynı şeyi, onları bekleyen ayrılığın kendi dengesini çoktan bulduğuna inanıyor:</p>
<p><b><br/>“Bir şey olmuştu, artık birarada durmuyordu hiçbir şey, her şeyde boşluklar vardı, aralarında mesafeler vardı, uydular gibi aynı anda hem çekip hem itiyorlardı birbirlerini ve o boşlukları geçmek, o mesafeleri katetmek muazzam bir irade gücü gerektiriyordu, benim sahip olduğumdan, harcama cesaretini kendimde bulduğumdan çok daha büyük bir güç.”</b></p>
<p>Duygusal takatsizliğini bu kadar sükûnetle kabullenip, bunca yalın bir dille itiraf edebilen insanın, her şeyden çok, kudretini ele verdiğine inanırım ben. Arvid de, zaaflarıyla haşır neşir olduğu ölçüde kuvvetli bir adam bence. Bir yandan yalnızlığının, bir yandan da bu yalnızlığı hayatının sonuna dek, eğilip bükülmeden taşıyabileceğinin farkında. Daha ziyade, bu yalnızlığın ödülünü merak eden bir hali var onun; hayatı boyunca aradığını bildiği “çok önemli, çok özel şeyin” ne olduğunu ve onu nerede, nasıl bulacağını sorup duruyor kendine. Kızlarıyla araba gezilerine çıktığında, “derisinin altında küçük elektrik şoklarıyla akan zamanı” hissetmenin hüznünü biraz da bu yüzden seviyor sanırım. <b>“37 yaşındayım... Duvar yıkıldı ve ben burada oturuyorum”</b> diye geçiriyor içinden. Dünya değişirken, o oturup bekliyor. Derisinin altındaki küçük elektrik şoklarını hissettiği her an, kendisinin de  değiştiğini bilerek bekliyor. </p>
<p>Zaman, zamanın nehrini lanetleyen Mao’nun portresini duvarından indirtiyor Arvid’e. <b>Zaman, insanın içindeki o sessiz uçurumun korkusuyla kendinden kaçıp, sürekli birilerine sığınmak yerine, uçuruma atlamayı göze alması gerektiğini fısıldıyor. </b>Petterson’u okurken anlıyorsunuz ki, ancak o atlayıştan sonra kendini tanımaya başlayabiliyor insan; ancak o zaman ödülünü sunuyor yalnızlık. O ödülün adı, “huzur” mu dersiniz?</p>
<p>ycongar@mac.com</p></div>

Kaynak: [taraf.com.tr](http://www.taraf.com.tr:80/yasemin-congar/makale-icimizdeki-ucurumun-serinligine-atlamak.htm), [web.archive.org (arşiv bağlantısı)](http://web.archive.org/web/20100824021334/http://www.taraf.com.tr:80/yasemin-congar/makale-icimizdeki-ucurumun-serinligine-atlamak.htm)
# Tek parti sultası

*Yasemin Çongar 25.08.2010*

<div class="yazi"><p>"Atatürkçü Düşünce Sistemi” diye bir şey uydurdular biliyorsunuz... Harp okullarında, 1920’lerin ruhuna uygun, demokrasiye, özgürlüklere ve çoğulculuğa değil, “tek parti” zihniyetine bağlı bir ideolojik formatlama işleminden geçirilen Türk Silahlı Kuvvetleri mensupları, biraz da bu “ADS” sayesinde, değişen dünyanın ve toplumun dinamiklerini kavrayamayacak kadar dar kalıplar içinde, bilumum darbımesel gibi “Doktrin istemem, donar kalırız” sözü de kendisine mal edilen Mustafa Kemal’in zekâsına da bizatihi saygısızlık sayılabilecek bir sığlıkta düşünüp konuşmaya mahkûm edilmek isteniyorlar.</p>
<p>Bence Türkiye’nin asıl “mucize çocukları,” harp okullarında herşeye rağmen “format tutmayan,” hayat bilgisine, toplum bilgisine, dünya bilgisine ve bunları harmanlayan bir demokratik bilince sahip olmayı başarabilen subaylar... Öyle subaylar var ve sayıları artıyor. Ordu cenahında, kırılan kol mutlaka yen içinde kalmıyor ise artık, bunu, her şeyden önce, görev yaptıkları kurumun “muasır medeniyet seviyesine ulaşmasını,” gelişmiş demokratik ülkelerin ordusu düzeyinde bir ordu olmasını arzulayan o subaylara borçluyuz.</p>
<p>“Savaş, savaşanları birbirine benzetir” derler. Çeyrek asırdır savaşan PKK ile TSK’nın refleks ve söylemlerinin birbirini andırması, yine de şaşırtıyor beni. Kürtleri “makbul vatandaş” saymayan devletin ordusu ile “makbul” sayılmamaya isyan eden bir hareketin, birbirinin ideolojik “izdüşümü”ne dönüşmesinden daha acıklı bir ironi olabilir mi?</p>
<p>Ordunun ve orduyu Türkiye’nin gerçek iktidarı kabul edip, bunun böyle sürmesi için çalışan “sivil” kesimin ADS’si varsa, PKK’nın ve PKK’yı Kürt toplumu içinde “mutlak iktidar” kabul eden “sivil” kesimin de, artık adı “Apocu Düşünce Sistemi” midir nedir, ona benzer bir ideolojik formatlama sistemi var sanki ve bu sistem, adeta Kemalizmin tornasından geçmiş, 1920’lerin zihniyetine, “tek parti” sultasına tâbi Kürt emir subayları üretip duruyor...</p>
<p>BDP’nin, referandumda “evet” diyeceklerini açıklayan Kürtlere karşı kaba ve saldırgan tavrını, başka nasıl açıklayabiliriz bilmiyorum.</p>
<p>Demokratik Toplum Kongresi’nin, barış ve demokrasi isteyen Kürtleri kucaklayan geniş bir platforma dönüşmesini de engelleyen bu tekelci tutum, “tek parti” zihniyetini gayet iyi tanıyan demokrat Türklerin, demokrat Kürt kardeşleriyle çok kolay empati kurmasını sağladı, orası kesin... Ama ordunun (deyin ki PKK), orduyu yönetmeyen ama ordu tarafından yönetildiği izlenimi veren “tek parti”nin (deyin ki BDP), referandumda “evet” diyeceğini beyan eden o “format tutmamış,” o “mucizevi” Kürtlere karşı yürütmeye başladığı çirkin kampanyanın Kürt halkına bir katkısı var mı sizce?</p>
<p>Güneydoğu Sanayici ve İşadamları Derneği Başkanı Şahismail Bedirhanoğlu, Diyarbakır Ticaret Odası Başkanı Galip Ensarioğlu ve Kürt illerindeki iş dünyasıyla sivil toplumu temsil eden çok sayıda örgüt başkanının “evet” diyeceklerini açıklaması ardından, BDP sözcülerinin alenen, PKK’nın ise özel kanallardan verdiği tehditkâr karşılık ne anlama geliyor?</p>
<p>Kuşkusuz, bu öncelikle Türkiye’nin asimilasyona direnen Kürtleri arasında “mutlak iktidar” olma heveslisi PKK’nın, Kürt burjuvazisini artık kaybettiğinin, kentli ve üreten Kürtleri artık kontrol edemediğinin göstergesi... Ama “burjuvazi” kelimesi sizi yanıltmasın, burada bahsettiğim Kürt burjuvazisi, İstanbul merkezli pısırık Türk burjuvazisinin aksine, değişimden, demokrasiden, hak ve özgürlüklerden yana ses çıkarmış bir burjuvazi.</p>
<p>Ve öyle anlaşılıyor ki, Türkiye çapındaki egemen izdüşümünü çok iyi bildiğimiz o “tek parti” kafası, o “güçlü PKK, güçlü Kürdistan” kafası, kendisi dışında fikir üretilmesine, kendisi dışında irade kullanılmasına tahammülsüz. Bu fikrin, bu iradenin, Kürt halkının eşitliği, özgürlüğü, barışı ve refahı için çalışan kesimlerden gelmesi bir şey değiştirmiyor.</p>
<p>Referandumda “evet” mi diyeceksiniz, o zaman bugüne dek Diyarbakır için ne yapmış olursanız olun, siz Diyarbakırlı sayılmıyorsunuz... Boykot fikrini, Kürt halkına zararlı mı buluyorsunuz, o zaman siz “satılmış”sınız, siz AKP’den vekillik sözü almışsınız... Bugüne dek Kürtlerin eşitliği ve özgürlüğü için ne yapmış olursanız olun, siz “düşman”sınız.</p>
<p>Aynen bu propagandayı yürütüyorlar utanmadan. TSK’nın, “ADS” sınırlarına hapsolmayı reddeden sivil toplum örgütlerini düşman belleyip andıçlaması misali, şimdi de Kürtlerin “ordu millet elele”ci emir subayları, Kürt işadamları, Kürt dernek başkanları, Kürt oda başkanları aleyhine “kara propaganda” yapıyorlar. El insaf!</p>
<p>Cengiz Çandar dün Radikal’deki yazısında çok haklı bir soru soruyordu: “Türk-Kürt, Türkiye’nin demokratik kuruluşlarının önemli bölümüyle ipleri çözen, temsil iddiasında bulunduğu kendi halkının hatırı sayılır bölümünden destek elde edemeyen bir hareket, ‘demokratik özerklik’ projesi için kimden destek alacak, kiminle görüşecek? ‘Demokratik özerklik’ için silahlardan mı medet umacak? Böyle saçmalık olur mu?” Böyle saçmalık olur mu, hakikaten.</p>
<p>Düşünün bir; geçen hafta “Dürüstçe söylemek gerekir ki Kürtlerin önünde ‘hayır’la ‘evet’ arasında bir tercih olursa elbette ki hepsi ‘evet’ diyecek” deme dürüstlüğünü gösteren Ahmet Türk, dün Kızıltepe’deki BDP mitinginde “boykot” diye bağırıyordu. Kendisini severim, sayarım ve Ahmet Türk adına gerçekten üzüldüm dün; Kürtlerin tercihini bu kadar iyi bilen bir liderin, tercih hakkını onların elinden almak için kampanya yapması içimi burktu. Bir kez daha “tek parti” sultasına isyan ettim.</p>
<p>ycongar@mac.com</p></div>

Kaynak: [taraf.com.tr](http://www.taraf.com.tr:80/yasemin-congar/makale-tek-parti-sultasi.htm), [web.archive.org (arşiv bağlantısı)](http://web.archive.org/web/20100827000423/http://www.taraf.com.tr:80/yasemin-congar/makale-tek-parti-sultasi.htm)
# Çok eski yenilikler ve edebiyatın fikri sabiti

*Yasemin Çongar 28.08.2010*

<div class="yazi"><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.   <br/><br/>*** <br/><br/>İçinde bir erkek yaşatan kadınla içinde bir kadın taşıyan erkek, kardeştiler. Aynı babanın döllediği iki ayrı annenin rahminden doğmuşlardı ve ikizler kadar benziyorlardı birbirlerine. Babaları devletin en önemli adamlarından biriydi; Sadaijin’di. Sadaijin, “İmparator’un sol kolu” demekti; bürokrasideki yeri, “İmparator’un sağ kolu”ndan önce, veziriâzamdan hemen sonra gelirdi.</p>
<p><b><br/>Sadaijin’in oğlunun adı Wakagimi’ydi; kadınsı, zarif, kırılgan ve sanatkârdı. Kızı Himegimi ise erkeksi, hırslı, kuvvetli ve savaşçıydı. Doğdukları gibi değil, hissettikleri gibi yaşamak istiyordu ikisi de.</b> Sadaijin, “yanlış bedenlere hapsedilmiş lânetli ruhlar” sayıyordu çocuklarını; “<i>Torikaebaya</i>” diyordu: “Keşke birbirlerine dönüştürebilsem onları.” </p>
<p>Tek çare buydu belki de; biri sanki diğeriymiş gibi yapmaya karar verdi Sadaijin. Oğlunu kızı, kızını oğlu gibi kabullendi, saray erkânına öyle takdim etti. Wakagimi ve Himegimi, organlarına isyan, hormonlarına ise itaat ederek yaşamaya başladılar. İsimlerini değiştirip, cinsiyetlerini herkesten gizlediler; Sadaijin’in oğlu bir nedimeydi artık, kızı ise bir vezir adayı. Wakagimi, çok geçmeden baş nedimeliğe yükseldi, İmparator’un kızının sırdaşı oldu. Kibarlığıyla, munisliğiyle değil sadece, zekâsı ve güzelliğiyle de diğer kadınların önüne geçti.</p>
<p>Kardeşi Himegimi siyasete girdi; çevresindeki bütün erkeklerden daha gür bir sesle konuşmaya, daha kararlı, daha acımasız davranmaya başladı. Saraydaki kadınların dikkatini çekti bu. Gücün, karşı konulmaz bir cazibesi vardı. Zamanla Himegimi de kadınlara ilgi göstermeye başladı; prenseslerle, leydilerle yakınlaştı, arsızca baştan çıkardı onları, ellerini tuttu, dudaklarından öptü, tenlerinin kokusunun tenine değmesine izin verdi. Ama o kadar. Onu asil bir kadınla evlendirdiklerinde, karısına sarılıp yatmaktan öteye geçemedi ve karısı, bir “başka” erkekle seviştiğinde sesini çıkarmadı. “Kadın” olduğunu saklamak uğruna, arzusunu bastırıp, hiddetini sakladı Himegimi, acı çektiğini göstermedi. Sustu, ta ki karısıyla sevişen adam, “oğlan” sanıp göz koyduğu Himegimi’nin, aslında bir “kadın” olduğunu anlayıncaya dek. Seviştiler ve bütün sarayın “erkek” bildiği Himegimi hamile kaldı. <b>Bu arada, erkek kardeşi Wakagimi de, onu “kadın” bilen erkeklerin gözdesi olmuştu ama “erkekliğini” gizlemek uğruna, aslında bir “kadın”ın şehvetiyle arzuladığı erkeklerin ilgisine  karşılık veremiyor, susuyor, herkesin ortasında, herkesten saklanıyordu. </b></p>
<p>Himegimi hamile kalınca saraydan kaçtı; onun yokluğunu hissettirmemek için, geceleri onun gibi giyinip, karısının koynuna girmek de erkek kardeşi Wakagimi’ye düştü. Çok geçmeden, bütün sarayın “kadın” sandığı Wakagimi, bütün sarayın “erkek” sandığı kız kardeşinin karısını hamile bıraktı. </p>
<p>Sonunda, iki kardeşin ruhunu tutsak kılan büyü bozuldu. Wakagimi ile Himegimi birbirlerinin yerine geçip bedenleriyle barıştılar; biri İmparator’un karısı oldu, diğeri babasının yerine Sadaijin’liğe yükseldi. İkisinin de birbirlerine ikizler kadar benzeyen çocukları doğdu.<br/><br/><b>“Bakire kurt” da aynısını yaptı</b></p>
<p> <br/>Varsayılan cinsiyetle yaşanan cinsellik arasındaki çelişki, ustaca tasarlanmış bir oyun tahtası gibi şaşırtıcı olabiliyor bazen; Wakagimi ile Himegimi’nin hikâyesi, renkleri birbirini tutsa da şekilleri tam uymadığı için, birtürlü iç içe geçmeyen aldatıcı yapboz parçaları misali, insanı duraksatıyor. </p>
<p><b><br/>Bir kadının, bir başka kadını arzularken bir erkekle sevişmesini; erkek gibi yaşayıp erkek gibi sevişen bir adamın, kendisini aslında kadın gibi hissetmesini; bir erkeğin bir kadını, bir erkeği ister gibi istemesini; bir erkeğin “erkek” sanarak sevişmek istediği kişinin aslında “kadın” olduğunu anladığında, o kadına da pekâlâ âşık olabilmesini ve bütün bunlar olurken, bir kadınla bir erkeğin, birbirleri için öngörülmüş toplumsal rolleri mükemmel biçimde yerine getirebilmelerinin en önemli koşulunun, bunu yaptıklarının toplumdan gizlenmesi olduğunu anlatan bir kitap bu. </b></p>
<p>Adı, <b><i>Torikaebaya Monogatari</i></b><b> </b>(Keşke Onları Birbirlerine Dönüştürebilsem Destanı). Yazarı bilinmiyor. Heian döneminde, Japonya’da yazıldığı biliniyor ama. Demek ki, “bin” yaşındaki bir eserden söz ediyoruz.</p>
<p>Ben, İngilizcesi <b><i>Changelings</i></b> adıyla yayımlanan <b><i>Torikaebaya</i></b>’yı, bugün size anlatmak istediğim kitap vesilesiyle, keşfettim. Belki bu “vesile” olmasaydı, Himegimi ile Wakagimi’nin hikâyesini hiç okumayacaktım; belki de bu hikâyeyi, bir masal, bir epik anlatı, adı üstünde bir “monogatari” (destan) olarak algılayacaktım ve <b><i>Torikaebaya</i></b>, bu algının yönlendirmesiyle, kafamdaki kütüphanenin merdivensiz erişemediğim yüksek raflarından birine yerleşecekti; büsbütün unutmayacaktım onu ama büyük ihtimalle kendimden biraz uzak tutacaktım. </p>
<p><b><i><br/>Torikaebaya</i></b>’yı, Steven Moore’un Amerika’da bu yaz yayımlanan <b><i>The Novel: An Alternative History / Beginnings to 1600</i></b> (Roman: Alternatif bir Tarih / Başlangıçtan 1600’e) kitabının kılavuzluğunda okumak bu mesafeyi imkânsız kıldı. Moore’u okuduktan sonra, <b><i>Torikaebaya</i></b>’ya bir “roman” gözüyle bakmakla kalmadım zira; Himegimi ve Wakagimi’nin hikâyesini, Virginia Woolf’un <b><i>Orlando</i></b>’suyla, Gore Vidal’ın <b><i>Myra Breckenbridge</i></b>’iyle birlikte düşünüyorum artık.</p>
<p>Vita Sackville-West’in annesinin, ona “<i>virgin wolf</i>” (bakire kurt) diye öfkeyle sövmesine neden olan <b><i>Orlando</i></b>’da, Virginia Woolf, âşığı Vita’nın “kadın” ve “erkek” hallerinden yola çıkarak, varsayılan cinsiyetle yaşanan cinsellik arasında sıkışmış bir karakter yaratırken, <b><i>Torikaebaya</i></b>’yı düşünmüyordu muhtemelen ama yazdığı kitap, benim edebiyatın “fikri sabiti” saydığım “arzu” meselesine bakışı açısından, kendisinden 928 yaş büyük olan Japon destanıyla aynı erişilebilir rafta, sırt sırta durmayı hak ediyor pekâlâ. Keza Woolf’dan kırk yıl sonra, 1968’de, Gore Vidal’in kaleme aldığı, beyazperdede “basit bir komedi” muamelesine mahkûm edilse ve muhafazakâr yayıncılarca “pornografik” diye es geçilse bile, cinsiyetle ilgili peşin hükümleri ustalıkla hicveden o romandaki, bir “kadın” olarak Myra ve bir “erkek” olarak Myron karakteri de, Wakagimi ve Himegimi’yle hasbıhal etmeyi hak ediyor.<br/><br/><b>Postmodern dedikleri premodern mi?</b></p>
<p>Yayımladığı yazıların tümü olmasa da birçoğu, akademik saygınlığa sahip ama okura “akademik baygınlık” hissi vermeyen bir edebî eleştiri dergisi olan <b><i>Review of Contemporary Fiction</i></b>’ın eski yayın yönetmeni Steven Moore... Roman sanatının tarihini yazmak gibi meşakkatli ve bu tarihi bütün akademik kabullerin dışına çıkarak anlatmak gibi iddialı bir işe kalkışmasını tek bir cümleyle açıklıyor: <b>“Bize yalan söylediler.”</b></p>
<p><b><br/>Moore, romanın, genel kabul gördüğü üzere, burjuvazinin yükselişine paralel gelişen, modernizmin “birey” algısıyla örtüşen nispeten “yeni” bir edebî tür olduğu fikrini paylaşmıyor. Samuel Richardson’ın 1740 tarihli </b><b><i>Pamela</i></b><b>’sının, bir “bakire doğum vakâsı” misali, ilâhi bir güçle dünyamızda zuhur eden ilk roman olduğu tezine, kısaca “yalan” diyor; “edebî bir dogmadan başka bir şey değil bu.”</b> Nitekim Moore’un bu inançla yazdığı The Novel’ın ilk cildi, alt başlığının haber verdiği gibi, roman sanatının örneklerini Richardson’ın büyükbabasının bile henüz doğmadığı 1600 yılına kadar getiriyor sadece.</p>
<p>Moore’un isyanının asıl nesnesi, “modern” ya da “konvansiyonel” ya da “gerçekçi” diyebileceğimiz tarz romanlar. Sadece bu tarz romanın “roman” sayılmasına, daha doğrusu, roman tarihinin bu tarzın doğuşundan itibaren başlatılmasına itiraz ediyor o; tarifin daha geniş tutulmasını istiyor.</p>
<p>Zira Petronius’un İsa’nın doğumundan elli-altmış yıl sonra yazdığı <b><i>Satirikon</i></b>’dan Leydi Murasaki’nin 1010 tarihli <b><i>Genji Masalı</i></b>’na ya da Rabelais’nin onaltıncı yüzyılda “Güle güle okuyun” dileğiyle başlattığı <b><i>Gargantua ve Pentagruel</i></b>’ine kadar, akademik dünyada “roman” sayılmayan nice kitabın, tam da günümüzdeki tarifi, anlamı ve işleviyle birer “roman” olduğu söylenebilir. “Burada bir nomenklatür problemi var” Moore’a göre. <b>“Çoğu insanın ‘roman’ deyince aklına gelen şey, ‘modern’ ve ‘gerçekçi’ bir şey. Bense sıfatlardan ziyade, isimlere önem veriyorum” diyor ve “roman” isminin, “kitap hacmindeki bütün kurgu eserler” için kullanılmasını öneriyor. </b></p>
<p>Doğrusu, bu isim tartışması fazla ilgilendirmiyor beni. Ama Moore’un, modernite öncesi edebiyata bakarken yaptığı keşiflerden çok şey öğrendim. Laurence Sterne’ün <b><i>Tristram Shandy</i></b>’deki oyunlarının, James Joyce’un modernizmini neredeyse iki asır öncesinden beslediğini bir zamanlar okumuştum ama Thomas Pynchon’ın postmodernizminin köklerini, dört asır öncesinin Rabelais’sinde bulmak şaşırttı beni. <b><i>Don Quixote</i></b>’yi her karıştırdığımda aklımdan geçen <b><i>“Cervantes postmodernmiş” </i></b>düşüncesi, tekrarlamayı sevdiğim bir şaka olmaktan çıkıp, Moore’un verdiği yüzlerce örneğin aynasında, bir şiara dönüştü. Günümüz romanındaki birçok “yeniliğin” aslında ne kadar “eski” olduğunu anladım.<br/><br/><b>Bir romanı beklerken...</b></p>
<p><b><i><br/>The Novel</i></b><b>’ı, bir romanı beklerken okudum ben. Uzun zamandır hiçbir kitabı böyle beklememiştim. Jonathan Franzen’ın Amerika’da 31 ağustosta piyasaya çıkacak olan ve şimdiden, bütün “konvansiyonelliği, modernliği ve gerçekçiliği” içinde ya da bütün bu özelliklerine rağmen, “yüzyılın romanı olabilir” diye göklere çıkarılan yeni kitabı Freedom’dan söz ediyorum.  </b></p>
<p>Franzen, akademinin “roman” tanımına uyan romanlar yazmakta inat eden bir edebiyatçı ama  geçmişte, kitaplarını epey sert bir dille eleştiren Steven Moore’un “duruluğunu ve derinliğini” övdüğünü de hatırlıyorum.</p>
<p><b><i><br/>Vogue</i></b>  dergisinin eylül sayısındaki mülakatında, “roman” sanatına bakışını şöyle anlatmış Franzen:</p>
<p><b><br/>“Bu türün, diğer dillerde ‘romans’ kelimesinin bir versiyonuyla adlandırılmasını seviyorum. Almancası ‘roman’, Fransızcası ‘roman’, İtalyancası ‘romanzo.’ Çünkü bu tür, okuyucu için bir ‘romans’ olmalı hakikaten ama ondan önce, yazarı için bir ‘romans’ olmalı.”</b></p>
<p>Franzen’ın bu tarifini çok sevdim ve ister istemez Moore’un kitabının adına, yani “roman” kelimesinin İngilizcesi olan “novel” kelimesine gitti aklım. “Novel,” Latince “novellus”tan geliyor malûm, yani kökeninde “yeni” var, “yenilik” var. </p>
<p><b><br/>Bir yanda romans, bir yanda yenilik... İçinde illâ ki romans, yani “aşk” olan bir anlatı mı roman? Yoksa özünde mutlaka “yeni bir şey” barındıran, her örneği, getirdiği “yenilik” ölçüsünde değerlenen bir tür mü? </b></p>
<p>Cevabı size bırakıyorum. Zira bu soruların cevabı ne olursa olsun, galiba her sağlam romanın çekirdeğinde, edebiyatın fikri sabiti olan “arzu” meselesini buluyorum ben ve “yeni” saydığımız bir şey, bazen aslında “çok eski” olabiliyor.</p></div>

Kaynak: [taraf.com.tr](http://www.taraf.com.tr:80/yasemin-congar/makale-cok-eski-yenilikler-ve-edebiyatin-fikri-sabiti.htm), [web.archive.org (arşiv bağlantısı)](http://web.archive.org/web/20100830145554/http://www.taraf.com.tr:80/yasemin-congar/makale-cok-eski-yenilikler-ve-edebiyatin-fikri-sabiti.htm)
# Gecename

*Yasemin Çongar 31.08.2010*

<div class="yazi"><p>Sesine, ahengine, ima ettiği ihtimallere hiç de benzemeyen bir içerikle karşımıza çıkan kelimeler vardır; anlamları, duygularıyla çelişen kelimeler... “Gecename” o kelimelerden biriydi benim için. İlk kez, dört yıl önce Afganistan’a gittiğimde işitmiştim. Taliban’ın, siyasi denetim kurmak istediği bölgelerde yaygın biçimde kullandığı bir tehdit aracıydı gecenameler. Fotokopiyle çoğaltılıp, geceleyin evlerin, camilerin kapılarına asılan mektuplardı bunlar. Altında “Taliban” imzası olan bildirilerdi. 2004’teki cumhurbaşkanlığı seçimleri öncesinde, evinin kapısında, bu gecenamelerden birini bulduğunu anlatmıştı bana Uruzganlı Nahide Hanım. Duldu, üçü yetişkin beş çocuğu vardı. “Sandığa gitmek ihanettir, işgalci kâfirlerle işbirliği yapmaktır. Ailenizden herhangi biri oy kullanırsa cezalandırılacaktır” diye yazan gecenameyi alınca, seçim günü evinden hiç çıkmamış, oğullarının da sandığa gitmesine izin vermemişti. Binlerce Afgan yurttaşı da, aynısını yapmış, Taliban tarafından cezalandırılmak korkusuyla, işgalden üç yıl sonraki bu ilk seçimlerde sandıktan uzak durmuştu. </p>
<p>Dün <b><i>Hürriyet</i></b>’te Fatih Çekirge’nin yazısını okurken, “gecename” diye mırıldandım kendi kendime. CHP Şırnak İl Başkanı Çınar Öktem’in, “Bugün Şırnak’ta, Hakkâri’de oy kullanmaya gitmek kolay değil. Çünkü bildiri dağıttılar. Evinden çıkanlar tesbit edilecek. O bildirilerden birisi bende duruyor” dediğini yazmıştı Çekirge. </p>
<p>Ardından Hakkâri’de referandum çalışması yapan CHP Gençlik Kolları Başkanı Umut Tunç’un sözüne yer vermişti: “Hakkâri’de bizim de elimize böyle bir bildiri geçti. ‘Sandığa giden cezalandırılacak’ diyor.”</p>
<p>Güneydoğu’da sandığa gitmek isteyenlerin “korkup” gitmeyeceğini, CHP’lilerin ağzından aktardıktan sonra, “PKK, demokratik boykot çağrısını, kapı önüne bıraktığı bildirilerle ‘ölüm tehdidi’ne dönüştürüyor” demiş, bölgedeki bu “gece yarısı gerçeği”nin İstanbul ve Ankara’da yeterince anlaşılmadığından yakınmıştı Çekirge.</p>
<p>Dün sabah haber toplantımızda, PKK’nın Kürt seçmenini “gecename”lerle tehdit edip etmediği konuşulurken, Van’dan yeni dönmüş olan Yıldıray Oğur da, “Orada bana da anlattılar böyle bildiriler olduğunu” dedi. Ama Yıldıray, peşine düşmesine rağmen o bildirilerden birini bulamamıştı. Arkadaşlarımız, CHP Şırnak İl Başkanı’nı da arayıp “Sizdeki bildiri örneğini görebilir miyiz” dediler ama sonuç alamadılar.</p>
<p>Belki de sadece uğursuz bir rivayetti bu... Belki de bu konuyu hiç yazmamak gerekti. Böyle düşünürken, Uruzganlı Nahide Hanım geldi aklıma; “Gecenameyi kapıda bulduktan sonra, hiç kimse görmesin diye ocakta yaktım” demişti bana, “komşularıma bile söylemedim.” </p>
<p>BDP’nin referandumu “boykot” etme politikası, sonuç itibariyle, “oyunun ‘evet’ olduğu bilinen” Kürt seçmenini, “evet” demekten uzak tutma amaçlı bir girişim. Nitekim Demokratik Toplum Kongresi’nin (DTK) Eşbaşkanı Ahmet Türk, <b><i>Aksiyon </i></b>dergisinin son sayısındaki uzun mülakatında, gayet net bir dille bu durumu ifade etmiş: “Bana sorarsanız ben de biliyorum ki bölgeden ‘hayır’ oyu çıkmaz. Ya sandık başına gitmeyecek ya da ‘evet’ diyecek.”</p>
<p>Hâl böyleyken ve 12 Eylül Anayasası’nda öngörülen değişikliklerin, son tahlilde, Kürtlerin de yararına olacağını BDP’liler bile çeşitli biçimlerde ifade ederken, alınan “boykot” kararı, birçok kişi gibi bana da saçma, hatta haksız geliyor.</p>
<p>Ama başkalarına saçma ya da haksız gelmesi, boykot tercihinin özünde meşru bir siyasi tavır olduğu ve BDP’nin bu tavrın propagandasını istediği gibi, özgür biçimde yapabilmesi gerektiği gerçeğini değiştirmiyor. </p>
<p>Zaten hâlihazırda olan da bu... BDP’nin vesayet rejimine darbe vuracak bir adımı zorlaştırmayı kendisine reva görmesi, benim gibi düşünenlerin nezdinde “akla ziyan” bir durum bile olsa, boykot kampanyası, BDP’yi “Evet” ya da “Hayır” diyen siyasi partilerden ayrı bir yerde konumlama işlevi de görüyor. “AKP, pakete Kürtler için özel bir madde koymadı, öyleyse biz bu işte yokuz” diye özetlenebilecek olan tavır, “Paketteki değişiklikler, Türk-Kürt ayrımı olmadan herkese yaramayacak mı; hani siz bütün Türkiye’nin partisi olmak istiyordunuz” soruları karşısında, BDP’yi büyük ölçüde cevapsız bıraksa bile, bazı partililerin bu “ayrılıkçı” tavrı, bir tür “rüşt ispatı” gibi gördükleri anlaşılıyor. Buraya kadar her şey mubah, her şey demokratik işleyişe uygun. Ama buraya kadar...</p>
<p>Zira referandumda “Evet” diyeceğini açıklayan Kürt derneklerinin, Kürt işadamlarının, parti yöneticilerinden gördüğü hakaretamiz ve tehditkâr karşılık, BDP’nin “demokratik siyasetin parçası olma niyeti” konusunda ciddi soru işaretleri yarattı. Şimdi Van’dan, Hakkâri’den gelen “gecename” ihbarları da, eğer doğruysa, PKK’nın, “boykot” kararını silah gücüyle uygulatma niyetini gösterir ki, bu da, BDP’nin siyaseten “reşit” hale gelmesine, her şeyden önce örgütün razı olmadığını kanıtlar bence.</p>
<p><b><i><br/>Aksiyon</i></b> dergisi, “Boykot uygulanmasını isteyenler sandığa gidişi zorlaştırır mı” diye sorduğunda, Ahmet Türk, “Hayır, zannetmiyorum” demiş, “kim kimin kolundan tutup zorlayabilir?” Türk’ün bu sorusuna, Uruzganlı Nahide Hanım’ın vereceği cevabı duymasını isterdim doğrusu.</p>
<p><b><br/>ycongar@mac.com     </b></p></div>

Kaynak: [taraf.com.tr](http://www.taraf.com.tr:80/yasemin-congar/makale-gecename.htm), [web.archive.org (arşiv bağlantısı)](http://web.archive.org/web/20100901105610/http://www.taraf.com.tr:80/yasemin-congar/makale-gecename.htm)
# Savaşın vakanüvisleri

*Yasemin Çongar 01.09.2010*

<div class="yazi">Savaşı bitirmenin yolu hakikatten geçiyor; buna inanıyorum. Savaşı bitirmek zor vesselam, savaşın hakikatine ermek zor çünkü. İnsanoğlu, ilk savaşından itibaren kavramış olmalı bunu. Aiskhilos’un bilgeliği sayesinde, dile kolay, en az iki ben beş yüz yıldır da söyleyip duruyoruz zaten; “Savaşın ilk kurbanı hakikattir” diyoruz. <br/><br/>Türkiye’yi çeyrek asırdır kanatan savaşı bitirecek kararlılık da, bu savaşın üzerini örten eprimiş yalanların yırtılıp atılmasıyla mümkün olacak. Savaşın kirli hakikatini gördükçe, anladıkça bu toplum, artık savaşmak istemeyecek. Buna inanıyorum. <b><i><br/><br/>Taraf</i></b>, işte bu düşünceyle, son on günde iki ayrı haber dosyası açtı. Arkadaşlarımız <b>Burhan Ekinci</b> ve <b>Tuğba Tekerek</b>, bir bakıma, çeyrek asrın vakanüvisliğine giriştiler. Savaşın, bu topraklarda yaşayan herkesin belki biraz bildiği ama kimsenin, hiçbirimizin yeterince bilmediği korkunç hakikatini deşmeye başladılar. <br/><br/>Burhan, “Faili Meçhuller Meçhul Kalmasın” başlıklı yazı dizisinde, on gün boyunca büyük bölümü 1990’larda işlenmiş 136 faili meçhul cinayetin hikâyesini anlattı. <br/><br/>Doğu’da, bu cinayetlere “faili meşhur” deniyor, biliyorsunuz. “O fail kim” sorusuna verilen cevap da net: “Derin...” Kürtler en fazla kendilerinin öldüğü bu savaşta, faili bulunmayan cinayetlerin “devletin içindeki derin bir güç” eliyle gerçekleştirildiğini her zaman bildiler zira. <br/><br/>Bir hayatın sonunu özetleyen, “Karakola götürdüler, üç gün sonra cesedi yol kenarında bulundu” cümlesi, devletin cürümünden başka ne olabilir ki? Ve bu cümlenin benzerleri, kaç bin hayatın sonunu özetledi Türkiye’de? Kaç maktulün ailesi, katilden hesap sorulmadığını bilerek yaşıyor? <br/><br/>Burhan Ekinci’nin yazı dizisinin tamamı, <b><i>Taraf</i></b>’ın internet sitesinde şimdi. Dizinin sonuna bir de liste ekledik. Burhan’ın, nasıl ortadan kaybolduklarının, nasıl katledildiklerinin, cesetlerinin nerede ve ne halde bulunduğunun hikâyesini gazetede anlatmadığı ama “faili meçhul” olduklarını belgeleyebildiği 756 isim var o listed o listede. Hikâyesini yazdıklarıyla birlikte, sadece Burhan’ın dosyasında bine yakın hesabı sorulmamış “can” var yani. <br/><br/>Dahası, yazı dizisi bittiğinden beri, <b><i>Taraf</i></b>’ı arayıp “Oğlumu da anlatın, babamı da yazın, kızımı da listeye ekleyin, müvekkilimin çocuklarının hikâyesini de dinleyin” diyenlerle de konuşuyor Burhan; onların dosyalarını da okuyor. Türkiye’nin korkunç savaşının en kirli, en karanlık çehresini herkes görsün diye çalışmayı sürdürüyor. “Bu savaşta on yedi bin beş yüz faili meçhul vor, malum. Bu rakam doğru mu bilmiyoruz. Çünkü savaşın vakanüvisliği zor ve yeterince yapılmamış bir iş bu memlekette; hakikat gerektiği gibi deşilmemiş, belgelenmemiş, yazılmamış. Şimdi <b><i>Taraf</i></b>, bunu yapmaya çalışıyor; Burhan Ekinci, Türkiye’nin “faili meçhuller” konusunda sağlam bir veri tabanına sahip olması için uğraşıyor. Korkunç bir uğraş bu. Hakikate çıplak gözle bakabilme cesareti gerektiriyor; savaşın bitmesi için, hakikati bilmenin şart olduğuna inanmayı gerektiriyor. <br/><br/>Tuğba Tekerek, aynı cesaret ve inançla, savaşın bir başla yönünü yazıyor iki gündür; Güneydoğu’da görev yapmış askerlerin hikâyesini anlatıyor. <br/><br/>Nadire Mater, on iki yıl önce <b><i>Mehmedin Kitabı</i></b>’nda, askerliğini Olağanüstü Hal Bölgesi’nde yapan kırk iki askerin anlattıklarını naklederek, gencecik yaşta ateşin ortasına bırakılmanın ne demek olduğunu biraz olsun anlamamızı sağlamış; “en büyük asker bizim asker” ve “vatan sağ olsun” sloganlarının altında gizlenen derin korkudan, akıl almaz vahşetten, acıdan ve isyandan, çoğumuzu belki de ilk kez haberdar etmişti... Ama Mater gibi, savaşın vakanüvisliğine girişen yazarlar fazla çıkmadı bu diyarda; Mater’e konuşanlar gibi, konuşmayı göze alabilen askerler de fazla çıkmadı. <br/><br/>Tuğba, şimdi o askerleri buluyor işte. Ali Altay onlardan biri; 1994-1995’te Bitlis’te komandoyken yaşadıklarını anlatıyordu dünkü <b><i>Taraf</i></b>’ta. Açıp okuyun. Gencecik çocukların ateşin ortasında nasıl korktuğunu, nasıl vahşileştiğini onlardan birinin ağzından dinleyin. Köylerin nasıl yakıldığını, kulakların nasıl kesildiğini öğrenin. <br/><br/>Ali Altay’ın niye “Bugün olsa askere gitmezdim, gidersem namerdim” dediğini anlayacaksınız. Tanığı olduğu, parçası olduğu, faillerinden biri olmaya zorlandığı vahşeti gayet ayrıntılı anlattıktan sonra, Tuğba, “Her şeyi anlattın mı” diye sorunca, “Kimse yaşadığı her şeyi anlatmaz ki, anlatamıyorsun” cevabını vermiş Ali. <br/><br/>Yutkunun ve okumaya devam edin. <br/><br/>Bugün de, 1990-1991’de Hakkâri Şemdinli’de komando olarak askerlik yapıp babaevine döndüğü günden beri “gerçeklikten tamamen kopuk” yaşayan Fatih Altın’ın hikâyesini yazıyor Tuğba... <br/><br/>Fatih, askerlik sonrasında, “Teslim ol Türkiye” diye, “Helikopterler geliyor” diye bağırmış günlerce; havaifişekten korkar olmuş, kendi kendine konuşur olmuş, intiharı denemiş. Bugün kırk yaşında; Vezirköprü’nün sokaklarında, “Apo, PKK, TSK” diye mırıldanarak, yerlerden izmarit toplayarak gezinen bir adam. Annesi Fahriye Altın, yirmi yıl sonra, “Bir daha olsa, asla oğlumu askere göndermem” diyor. Savaşın hakikatini öğrenen her annenin söyleyeceğini söylüyor velhasıl. <b><br/><br/>ycongar@mac.com</b></div>

Kaynak: [taraf.com.tr](http://www.taraf.com.tr:80/yasemin-congar/makale-savasin-vakanuvisleri.htm), [web.archive.org (arşiv bağlantısı)](http://web.archive.org/web/20100903122006/http://www.taraf.com.tr:80/yasemin-congar/makale-savasin-vakanuvisleri.htm)
# İmamı kim öldürdü

*Yasemin Çongar 03.09.2010*

<div class="yazi"><p>Silahların susmasının çok basit bir koşulu var; bu koşul, insanların konuşmasıdır. “Konuşmak” derken, savaşan taraflar arasında kurulması gereken diyalogdan söz etmiyorum... Nitekim böyle bir diyalog, böyle bir müzakere, barış için gerekli ama yeterli değil bence. Barış çabasının başarısı, bu çabanın hem önkoşulu hem mutlak sonucu olarak, her türlü müzakerenin öncesinde ve sonrasında, çok daha genel, çok daha kalıcı bir “konuşma” sürecinin hayata geçmesini gerektiriyor. Bu konuşma sürecinin adı, siyasettir.</p>
<p>Her fırsatta “dağa piknik yapmak için çıkmadık” diyen PKK’lıların dağdan inmelerinin en önemli koşulu, indiklerinde siyaset yapabileceklerinden emin olmalarıdır. PKK’nın silah bırakmasının yolu, PKK’nın ismiyle, amblemiyle, bayrağıyla olmasa bile, fikirleri, hedefleri ve kadrolarıyla siyasallaşabilmesinden geçer. Bundan korkmamak gerekiyor. Korkutucu olan, Kürt meselesi hakkında konuşamayan, bu meseleyle ilgili dilediği gibi siyaset yapamayan bir örgütün, sözünü silahla söylemeye kalkmasıdır... ki çeyrek asırdır yaşanan da bu zaten.</p>
<p>Şimdi, PKK ateşkesinin kalıcı kılınması, ardından silah bırakmayı da içeren bir barış süreci için girişim başlatılması gündemdeyken, devletin “konuşmaya,” öncelikle bu anlamıyla razı olması, Kürt siyaseti üzerindeki sınırlandırmaları kaldırması, BDP’nin meşru zemindeki varlığını tehdit etmekten vazgeçmesi ve KCK’nın “düz ovada” siyaseti deneyen üyelerine bu şansı tanıması gerekiyor...</p>
<p>Bu açıdan bakıldığında, BDP’nin referandumda “boykot” kampanyası yürütmesini, bu kampanyaya karşı bilumum ideolojik, siyasi, ahlaki ve pratik itirazıma rağmen, gayet “hayırlı” bulduğumu söyleyebilirim. BDP, evet bana göre “yanlış” siyaset yapıyor ama siyaset yapıyor. PKK, evet bana göre, “yanlış” bir siyasi tavır içinde ama hiç olmazsa, bu referandumun meşruiyetini kabullenen siyasi bir tavrı var; sandığa gitmeme siyaseti bile, bir anlamda “sandığa saygı” içeriyor çünkü.</p>
<p>Yeter ki, bu boykot tercihi “siyaseti reddeden” bir şiddet söylemiyle gerekçelendirilmesin; yeter ki, bu boykot tercihi “silah baskısıyla” pekiştirilmiş bir dayatmaya dönüşmesin... Referandumda oy kullanmak isteyen Kürt seçmenlerin bunu rahatça yapabilmesi, “evet” deme tercihini açıklayan Kürt derneklerinin bu tercihi çekinmeden hayata geçirmeleri ya da Başbakan Erdoğan’ın bugün Diyarbakır’da, yapacağı mitingin bir provokasyona hedef olmaması bu açıdan önemli. “Boykot” propagandası yapma hakkı, “boykot karşıtı” propaganda yapma hakkıyla eşdeğer zira. Demokratik siyaset böyle bir şey; benim “konuşmak” dediğim de esasen bu.</p>
<p>Peki, PKK “konuşmaya” gerçekten hazır mı? PKK, benim barışın olmazsa olmaz koşulu gibi gördüğüm şeye, yani demokratik siyaset niyetine, tercihine ve yeteneğine sahip mi?</p>
<p>Doğrusu, bundan emin olamıyorum. DTP’nin kapatılması, Ahmet Türk ve Aysel Tuğluk’un vekilliklerinin düşürülmesi, KCK operasyonları ve benzeri girişimler, nasıl benim, devletin PKK’lılara “siyaset” fırsatı tanıma niyetine güvenmemi engelliyorsa, PKK’nın (ve BDP’nin) tavırları da, bu cephedeki Kürtlerin, siyasete (yani konuşmaya) niyetli oldukları konusunda ciddi bir kuşku yaratıyor bende.</p>
<p>Bu kuşkuyu kamçılayan bir cinayet işlendi geçen hafta. Hakkâri Pehlivan Mahallesi, Hacı Sait Camii’nde yirmi beş yıldır imamlık yapan, altı çocuk babası Aziz Tan bir yargısız infaza kurban gitti. Sahuru yaptıktan sonra sabah ezanını okumak için camiye yürürken yolunu kestiler Tan’ın; üzerine ateş açıp öldürdüler.</p>
<p>İmam Tan’ı kim öldürdü? Hakkâri’de, Van’da, Siirt’te pek de “cevapsız” muamelesi yapılmıyor bu soruya; İmam Tan’ın failleri “meçhul” değil bölge halkına göre. Hakkâri Valisi Muammer Türker’in, “Tehditler alıyordu. Belgeleri var. Bu tehditlerin neticesi olarak infaz edildi” sözü, şehirde “devleti” temsil etmeyenlerce de onaylanıyor. “Tehdit eden kimdi” sorusuna verilen cevap da belli: “PKK.”</p>
<p>“İmam Tan cemaatçiydi” deniyor; “Taş atan çocukları caydırmak için vaaz veriyordu” deniyor; “BDP’nin boykot kararına karşı çıkıyordu” deniyor. Özetle, İmam Tan’ın kendi çapında “siyasi” bir faaliyette bulunduğu, PKK’ya karşı “konuştuğu” ve bu nedenle de, bölgedeki diğer birçok din adamı gibi PKK tarafından tehdit edildiği anlatılıyor.</p>
<p>Bu doğru mu?</p>
<p>Bu soruyu cevaplamak, imamı kimin öldürdüğünü bulmak devletin görevi. Ama sorunun cevabını vermesi gereken bir adres daha var. İmam Tan’ı sabah vakti infaz edenler PKK’lı mıydı? Şu âna kadar cinayeti üstlenmeyen ama “Biz yapmadık” da demeyen PKK, gerçeği açıklamalı.</p>
<p>Ve eğer, İmam Tan’ın yakın çevresinin ve Hakkâri Valisi’nin ima ettiği şey doğruysa, “imamın katili” gerçekten de, bölgede genel olarak kabul edildiği üzere PKK ise, örgüte yakın olan Kürtlere önemli bir görev düşecek bu kez. Nedense pek tepki göstermedikleri, üzerinde fazla durmadıkları bu cinayetin anlamını iyice düşünmeliler.</p>
<p>2010 Türkiyesi’nde bir Ramazan sabahı, namaz kıldırmaya giden bir imamı, cami yolunda infaz etmekte beis görmeyen bir örgütün, barışa hazır olduğu söylenebilir mi? Böyle bir örgüt, siyaseti becerebilir mi? Konuşmayı ve konuşulmayı hak eder mi bu örgüt? PKK, İmam Tan cinayeti konusunda kendisini temize çıkarmadıkça ve eğer çıkaramayacaksa, bu cinayetin failleriyle siyaseten hesaplaşmadıkça, bu sorulara müspet cevap vermek imkânsız. ycongar@mac.com</p></div>

Kaynak: [taraf.com.tr](http://www.taraf.com.tr:80/yasemin-congar/makale-imami-kim-oldurdu.htm), [web.archive.org (arşiv bağlantısı)](http://web.archive.org/web/20100905203550/http://www.taraf.com.tr:80/yasemin-congar/makale-imami-kim-oldurdu.htm)
# Saklanan insanların soyunmasını seyretmek

*Yasemin Çongar 04.09.2010*

<div class="yazi"><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.   <br/><br/>***   <br/><br/>Hayatlarını, içine doğdukları düzenle mücadeleye adamış ve başka bir zamanda, başka bir yerde, başka bir hayata pekâlâ muktedir olduklarını bilmelerine rağmen, ya da belki bizatihi bu bilginin verdiği güven sayesinde, bu mücadeleyi hiç şikâyetsiz devam ettiren insanlarla birlikteyim. <b><br/><br/>Yıl 1940, şehir Selanik. Bin köşeli bir yer burası. Gölgenin kural, ışığın istisna olduğu bir diyar. Karşısındakinin olduğu gibi göründüğü varsayımıyla zaman yitirmiyor hiç kimse.</b> Aşklar şüpheyle besleniyor ve cinayetin her zaman mümkün olduğunu herkes biliyor. <br/><br/>Zengin kadınlarla zengin erkekler, nezih lokantaların bu iş için ayrılmış, iki kişilik arka odalarında, ekşi elma ve yeşil limon kabuklarıyla harmanlanmış tütünü meşe kömüründe usulca kıvama getiren fokurtulu nargilelerin başına oturup, içlerine dumandan ziyade birbirlerini çekerek geçirdikleri günahkâr ikindilerin sonunda, iffeti ütüsünden menkul giysilerini yeniden üzerlerine giyiyor ve bu kısa molanın kendisi kadar, bitmesinden de memnun bir halde, hiçbir pişmanlık emaresi taşımayan kararlı adımlarla, olmadıkları gibi görünme mesaisine geri dönüyorlar. Zira akşamları, aşklarından daha heyecanlı bu şehrin. <b>Gündüzün son kırıntılarını yutmaya hazırlanan gece, alacakaranlıkta bir an durup kendisine kulak verenlere, yasaklanan her şeyin mutlaka yaşandığı gibi, yeni bir düzenin de ergeç kurulacağını fısıldıyor sanki. </b><br/><br/>Yasaklar çok üstelik. Kadınların etek boyunun emredilenden kısa olması yasak mesela. Perikles’in <i>Cenaze Söylevi</i>’ni yüksek sesle okumak yasak. Telefonda neyi nasıl söyleyeceğini iki kez düşünüyor herkes. <b>“Avrupa’nın büyük bölümü Nazi Almanyası’nın işgali altındayken ve Mussolini’nin orduları Arnavutluk’a girip Yunanistan sınırına dayanmışken, hiç kimse kendisini bundan sonra neyin beklediğini bilmiyor aslında. Telefonlara güvenmeyeceksin yani. Ya da gazetelere. Ya da radyoya. Ya da yarına.”</b> Burada, şimdi, Selanik’in tekinsiz sokaklarında ıslak bir akşam vakti yürümeye başladığım 1940 sonbaharında, ben de bu tavsiyelere riayet ediyorum haliyle. Kimseye güvenmiyorum. Kimseyle konuşmuyorum. <br/><br/>Egnatia Yolu’na çıkarıyor beni ayaklarım. Batı’da, Adriyatik’i aşıp, Appia Yolu’yla birleşerek, Brindisi üzerinden Roma’ya, Doğu’da İstanbul üzerinden, İpek Yolu’yla birleşerek Asya’nın ta bağrına uzanan iki bin yıllık bu yolun kenarında tek başıma bekliyorum. Arnavutların, Makedonların, Elenlerin, Romanların, Yahudilerin, Türklerin, Pomakların, Vlahların, Pontusların asırlardır yürüdüğü bu yoldan, yegâne dertleri yağmurmuş gibi geçip gidenleri izliyorum sessizce. Nasıl göründüklerine bakıp, ne olmadıklarını anlamaya çalışıyorum. <b><br/><br/>Ceketi eprimiş, şapkası iğreti, avurtları çökük, gözleri çağla yeşili bir adam yaklaşıyor bir ara; omzuyla hafifçe itip geçiyor beni. Yüzü nedense pek tanıdık geliyor. 1944’te ölen büyükbabam olabilir mi bu? Ailesini Makedonya’dan Trakya’ya taşıdıktan sonra, Selanik’te kalan birkaç eşyasını toplamaya gelmiş olabilir mi?</b> Çağla yeşili gözler beni görmüyor. Hiç kimse görmüyor zaten beni. Yetmiş yıl sonrasının İstanbulundan buraya süzülüp geldiğimi bilmiyorlar. Bir hayaletim ben. Bir hayalet gibi sızıyorum her yere. <br/><br/>Bakın, bir avuç seçkin üyesi dışında kimselerin içeri alınmadığı <i>Club de Salonique</i>’in aralık kapısından giriverdiğimi de fark etmiyorlar. Dalgacı halkalar halinde her bir köşeden yükselip havada birleşerek, geniş salona hâkim sarı sıcak ışığın içinde, huzurlu bir bulut gibi asılı kalan sigara dumanına karışıyorum. Orada, hemen altımdaki masada, kafa kafaya verip konyak içerek konuşan Türk Konsolosu Çelebi’yle Yunan Polis Şefi Zannis’e kulak kabartıyorum. Çelebi ve Zannis, ruhu üniformasıyla kavgalı bir Wehrmacht subayının zengin karısının, Nazilerin elinden kurtarmak umuduyla, Berlin’den gizlice Edirne’ye kadar getirmeyi başardığı ama gerekli evraka sahip olmadıkları için Türkiye sınırından geri çevrilen iki Yahudi çocuğuna yardım edebilecekler mi dersiniz? İstanbul’a sağsalim ulaşacak mı o çocuklar?   <b><br/><br/><br/></b></p>
<h4>Tarihin nabzı hızlandığı zaman</h4>
<p>Ulaşıyorlar... Constantine Zannis ya da –müsaadenizle, önadının kısaltılmış haliyle söz edeyim ondan- Costas, kafasına koyduğu her işi mutlaka yapan bir adam zira. <i>Club de Salonique</i>’ten beri hiç peşinden ayrılmadığım için, iyi biliyorum. Yahudi çocuklarını kurtardıktan sonra, Alman işgali altındaki Paris’te, Fransız direnişçileriyle işbirliği yaparak bir İngiliz bilimadamının kaçmasını sağlayacak nitekim; ardından Belgrad’da Nazi karşıtı darbeye yardım edecek... <br/><br/>Kırk yaşında, yakışıklı ve hayatına giren kadınların çokluğu ölçüsünde yalnız bir adam Costas. Bir yandan dört yıldır ülkesinin üzerine çöreklenen Metaxas diktatörlüğüyle, bir yandan Avrupa’da giderek yayılan Nazilerin Yunanistan’ı işgal etmek üzere oldukları gerçeğiyle yüz yüze ama halinden hiç şikâyet etmeden, hayatın şakalarını tebessümle karşılamaktan vazgeçmeksizin, herkesin biraz daha iyi koşullarda yaşayabilmesi uğruna mücadele ediyor. <b>Osmanlı eskisi mi, Balkanlı mı, yoksa Avrupalı mı olduğuna asla karar veremeyen bu şehirde, tarihi her an içinde taşırken, farklı bir geleceğin mümkün olduğuna da inanarak yaşıyor o.</b> Dört asırlık Türk işgalinin hatırası, Osmanlı’ya isyan eden Sırpların kafataslarından yapılmış bir kule kadar somutsa Costas için, eski kıtanın kendi kanlı geçmişinin bilgisi de o kadar taze... İlkbahar, mesela, sadece hayata yeniden sevdalanmanın zamanı değil bu diyarda; her Selanikli gibi Costas da biliyor ki, <b>“İlkbahar, Avrupa’da savaşma mevsimidir: Tarlalarda iş bitti mi, köydeki bütün erkekler Orta Çağ’dan beri her ilkbaharda yaptıkları gibi silahlarına sarılırlar.”</b> <br/><br/>1940 sonbaharında, Mussolini’nin askerleri Yunanistan’ı işgal etmeyi henüz denememişken, yakında daha da büyük bir saldırıyı beklemek gerektiğini, çok geçmeden, Nazilerin, hem de Bulgaristan üzerinden Yunanistan’a girmeye çalışacağını ilk anlayanlardan biri Costas. Bu planı seziyor ve bu plan gerçekleştiğinde nasıl direneceğinin hazırlığını yapıyor. <br/><br/>Bunlar zor zamanlar velhasıl. Tarihin nabzının hızlandığı zamanlar... Kaçınılmaz olduğu artık anlaşılan korkunç bir savaşın koyu karanlık gölgesinin bütün bir kıtayı kapladığı ve insanın, bu gölgeden birkaç saatliğine kurtulabilmek umuduyla, ikindi vakitlerinde, birlikte bir lokantanın arka odasına çekilip, kasıklarında önce hoyratlaşıp sonra dinlenmeyi sevdiği bir kadının İngiliz casusu olduğunu öğrendiğinde pek de şaşırmadığı zamanlar.   <b><br/><br/><br/></b></p>
<h4>Bir ayna olarak casus romanı </h4>
<p>Hayatın bütün o acıtan geçiciliği içinde, bazı anların, bazı sözlerin ne kadar kalıcı olabildiğini; bazen havada bırakılmamış bir elin, tek bir tokalaşmanın, tek bir cümlenin, yerinde sorulmuş tek bir sorunun, esirgenmemiş basit bir cevabın ya da hayatımızı, hayatlarımızı, hayatın kendisini hatta, hatta tarihi değiştirebildiğini anlamak için, Costas’ınki gibi zor zamanlardan geçmek gerekiyor belki de. Ve <b>1940 sonbaharından 1941 ilkbaharına dek, Selanik’te ve diğer Avrupa şehirlerinde, her an Costas’ı takip edince anlıyorsunuz ki, insan bu zor zamanların aynasında olduğu kadar çıplak kalmıyor hiçbir yerde.</b> <br/><br/>Alan Furst’un ustalığı asıl burada işte. Amerikalı yazar, yeni yayımlanan <b><i>Spies of the Balkans</i></b> (Balkanların Casusları) romanında, İkinci Dünya Savaşı’nı adeta bir ayna gibi kullanıyor. Buraya kadar anlattıklarım sizi yanıltmasın. Öyle macera dolu bir kitap değil bu; bahsettiğim olaylar pek de çoğalıp derinleşmiyorlar aslında, karakterlerin belirginleşmesini sağlayan birer kontür onlar. <br/><br/>Furst, rengiyle, kokusuyla, sesleri ve sessizlikleriyle, bana büyükbabamın zamanında büyükbabamın şehrinde gezindiğim hissini verecek kadar sahici kılabildiği atmosferin, her bir ayrıntıyı önemseyerek yeniden yarattığı sağlam bir sosyal dokunun içinde, esasen zamana ve mekâna bağımlı olmayan yönleriyle ‘insanı’ anlatıyor. Arka planda savaş, milyonların hayatını mahvederken, gidişatı şöyle ya da böyle etkilemeye çalışan Alman, İngiliz, Fransız, Yunan ve Türk casuslarının arasında buluyorsunuz kendinizi ve çok geçmeden, kavgalarından ve entrikalarından ziyade, birer kadın ve erkek olarak onları görmeye, anlamaya, hissetmeye başlıyorsunuz. <b>Bütün iyi casus romanı yazarları gibi, Furst da, bu hayatta “insan”dan daha büyük bir “esrar” olmadığına inandırıyor sizi.</b> İşi, saklanmak olan casusların peşine düşüp, onları zor zamanların aynasında soyunurken seyrettikçe, bu esrarı bir ucundan, usulca çözmeye başladığınızı hissediyorsunuz. Ve anlıyorsunuz ki, bundan daha heyecan verici bir his yok yeryüzünde.<b><br/><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-saklanan-insanlarin-soyunmasini-seyretmek.htm), [web.archive.org (arşiv bağlantısı)](http://web.archive.org/web/20100905195341/http://www.taraf.com.tr:80/yasemin-congar/makale-saklanan-insanlarin-soyunmasini-seyretmek.htm)
# PKK, bak bu ETA! 

*Yasemin Çongar 07.09.2010*

<div class="yazi"><p>Şifreyi Şahin çözdü. Boykot kampanyası yürüten BDP’nin, Anayasa paketinin içeriğiyle ilgilenmediğini, Türkiye’nin bu paketle, daha demokratik, daha az vesayetçi kılınması çabasına burun kıvırdığını çoğu kişi gibi ben de görüyor ve BDP’lilerin bu sorumsuz tavırlarını, bebekleri bile güldürecek sığlıktaki “İçinde Kürtler için bir şey yok” açıklamasıyla meşru göstermeye çalışmalarına anlam veremiyordum. Bu saçmalığın ardındaki hesabı Şahin’in yazdıkları sayesinde kavradım. Diyarbakır’da AKP ve BDP mitinglerini izleyip, nabız tuttuktan sonra İstanbul’a dönen yazıişleri müdürümüz Şahin Bayar’ın izlenimi, BDP’nin 12 eylülü bir tür “özerklik referandumu” olarak algıladığı yönünde. <b>“BDP, boykot kampanyasını, Anayasa paketinden çok ‘demokratik özerkliğin inşası’ için yürütüyor”</b> <b>diyor Şahin, partinin kullanılmayan her oyu kendi hanesine yazıp, bu “oy tabanı” üzerinden demokratik özerklik pazarlığı yapmak istediğini anlatıyor. </b>Şifrenin böyle çözülmesi, BDP’lilerin salt AKP düşmanlığıyla değil, aynı zamanda somut bir siyasi hesapla hareket ettiklerini gösteriyor. </p>
<p>Peki, bu hesap tutar mı? Sanmıyorum. Gerek Türkiye’deki ortam, gerekse uluslararası iklim, BDP’nin (ve PKK’nın) bu aşamada, boykotçu seçmenlerin kelle hesabı üzerinden, bir “demokratik özerklik” gündemi oluşturup, bunun pazarlığı için muhatap bulmasını olanaksız kılıyor. “Demokratik özerklik” niçin bu zamanda yanlış bir talep? </p>
<p>Bu soruya, Türkiye’deki koşullar açısından, en dürüst cevabı, Orhan Miroğlu 16 ağustosta bizim gazetede şu cümlelerle verdi: <b>“Eruh ve Şemdinli’den bu yana geçen zamanda, çok farklılaşmış, sosyal ve siyasal dönüşümler geçirmiş, sosyolojisi değişmiş, sisteme entegre olmuş, ve doğrusu korkuları, endişeleri de bir hayli artmış bir toplumu, dağlardan yönetmeye devam etmek, ve bu toplum adına, ‘demokratik özerklik’ denen modeli bir pazarlık meselesi gibi öne sürmek Kürt’üyle, Türk’üyle bu ülke halkının anlayabileceği bir şey değildir. ‘Yanlış zamanda haklı talepler’ ileri sürmek, muhtemel bir müzakere ve diyalog sürecini imkânsız hale getirebilir. Bugünün meselesi silahların susmasıdır, ve her ne konuşulacaksa ancak silahlar süresiz olarak sustuktan sonra konuşulmasıdır.”</b></p>
<p>Ne bir eksik ne bir fazla; Miroğlu’ya aynen katılıyorum. Hayatını demokrasi mücadelesine adamış aklıselim sahibi Kürtlerin önemli bölümünün de bu gerçeği kavradığını sanıyorum. Türkiye’yi tanıyan, bu toplumu biraz olsun hissedebilen herkesin, Miroğlu’nun “demokratik özerklik” talebinin şimdi gündeme getirilmesini eleştirmekte haklı olduğunu göreceğine inanıyorum.</p>
<p>Tabii, bu talep için seçilen zeminin ve zamanın yanlış olduğunu anlamak için, kafamızı kaldırıp dışarıya da bakabiliriz. BDP (ve PKK) dünyadan biraz haberdar olsa, Avrupa’yı biraz okuyabilse daha akılcı davranabilirdi belki. Türkiye’deki Kürt siyasetçiler, demokratik hukukun ve siyasetin evrensel nabzını ölçebilseler, 12 eylülde Anayasa paketine “hayır” diyerek, vesayetçi rejimden yana saf tutanlarla bir olmalarının saçmalığını anlayabilirlerdi belki.</p>
<p>Acaba BDP (ve PKK) İspanya’da olup biteni hiç izliyor mu, kavrıyor mu?</p>
<p>Bask’ın İspanya’dan bağımsızlığı için silahlı mücadele veren ETA malum, haftasonunda koşulsuz ateşkes ilan etti. Kararın arka planında, ETA lideri Arronategi’nin geçen şubatta yakalanması ve örgütün Portekiz’deki bomba üretim merkezine el konması var. Ama ateşkesin ardındaki esas neden, ETA ile organik bağı nedeniyle kapatılan Herri Batasuna’nın 2011 yerel seçimlerine girmek istemesi... Yani ETA, “siyaset yapabilmek” için ateşkes ilan ediyor bu kez. Zaten, resmî açıklamalarında da, “yeni bir demokratik süreç” başlatmak istediklerini duyurdular.</p>
<p>ETA’nın silahlı eylemleri, 42 yılda 850 kişinin ölümüne yol açtı. Avrupa Birliği’nin “terörist” saydığı örgüt, bu zaman zarfında pek çok kez ateşkes ilan etti. Son olarak 2006’da “kalıcı ateşkes” ilanını, ETA ile Sosyalist Zapatero hükümeti arasında, örgütü silahsızlandırma amaçlı görüşmeler izlemişti. Ama ETA, Madrid Havaalanı’ndaki bombalama eylemiyle, ateşkesi ve müzakere sürecini fiilen bitirdi.</p>
<p>Batasuna’nın kapatılması ise, “ETA’nın şiddet eylemlerini benimsediği” gerekçesiyle, Avrupa İnsan Hakları Mahkemesi’nce geçen yıl onaylandı.</p>
<p>Ve şimdi, Batasuna “yeniden doğmak” istiyor; ETA da, tarihinde ilk kez, İspanya hükümetiyle ön pazarlık yapmadan “ateşkes” ilan ediyor. </p>
<p>Sonuç ne?</p>
<p>Dün İspanya İçişleri Bakanı Rubalcaba “ateşkese güvenmediklerini, ETA ile diyaloga asla girmeyeceklerini” açıkladı. “Batasuna’nın üyeleri yeniden yasal hayata dönmek istiyorlarsa” dedi Rubalcaba, “ya ETA ile bütün ilişkilerini kesecekler ya da ETA’yı silah bırakmak konusunda ikna edecekler.”</p>
<p>Madrid’den gelen açıklama, sadece İspanyol demokrasisinin değil, genel olarak Avrupa’nın nabzına uygun. Tabii, Rubalcaba’nın bu kadar kesin konuşabilmesinde, İspanya’da ayrılıkçılığın, bağımsızlıkçılığın serbest olması, siyasi talepler üzerinde hiçbir yasak bulunmaması da etkili. Siyaseti özgür bırakan bir demokrasi, şiddetle herhangi bir bağı olduğunu saptadığı siyasileri yasaklama hakkını kendinde görüyor.</p>
<p>Bence, Türkiye’de olması gereken de bu. Özerklik, federasyon, bağımsızlık gibi taleplerin propagandası burada da tamamen serbest kalmalı. Türkiye, “vesayetçi rejimini” 12 eylül referandumundaki gibi fırsatlarla yavaş yavaş yıktıkça ulaşacağımız nokta da esasen orası...</p>
<p>Tabii, bunun gerçekleşmesi, bu talepleri öne sürenlerin “evrensel” şartlarda yasal siyaset yapmalarını da gerektiriyor. O şartlar, şiddetin reddi, şiddetle organik bağın kesilmesidir.</p>
<p>BDP için de “akılcı” seçenek, öncelikle, Türkiye’yi İspanya gibi ülkelerin demokratik standartlarına yaklaştıracağı için, 12 eylülde sandıkta “evet” demek; bir yandan da, ezan vakti sokakta imam vuran PKK karşısında suspus olmak yerine, örgütün silahları susturması için çalışmak ve ancak ondan sonra, “demokratik özerklik”ten bahsetmek olurdu. BDP’de biraz daha kuvvetli bir Türkiye duygusu, biraz daha geniş bir dünya bilgisi olsa, belki bu da olurdu.</p>
<p><b><i><br/>(*) Başlık Yıldıray Oğur’undur. Sağol Yıldıray.</i></b></p>
<p><b><br/>ycongar@mac.com     </b></p></div>

Kaynak: [taraf.com.tr](http://www.taraf.com.tr:80/yasemin-congar/makale-pkk-bak-bu-eta.htm), [web.archive.org (arşiv bağlantısı)](http://web.archive.org/web/20100908233557/http://www.taraf.com.tr:80/yasemin-congar/makale-pkk-bak-bu-eta.htm)
# Avrupa ‘evet’ diyor

*Yasemin Çongar 08.09.2010*

<div class="yazi"><p>Referandum hayırlara vesile olacak, göreceksiniz. Bunu, sadece toplumun çoğunluğunun Anayasa değişiklik paketine “evet” diyeceğine inandığım için söylemiyorum. Oyum hiç tereddütsüz “evet” ve 12 eylülde sandıktan “evet” çıkacağına dair kuvvetli bir ümidim de var. Ama <b>sonuç “evet” de olsa, “hayır” da olsa, bu referandumun asıl işlevini, Türkiye’de bir süredir yaşanan siyasi kırılmayı belirginleştirmesinde, zihniyet dönüşümünü sağlamlaştırmasında görüyorum ben.</b> “Laik” kesimdeki bir grup insan, olan biteni tam kavrayamadığından olsa gerek, <b>“Karpuz gibi ortadan yarıldık, acayip kutuplaştık”</b> diye şikâyet ediyor bu durumdan. Yaşanan dönüşümü ve bu dönüşümün, son tahlilde vesayetçi rejimin “laik” muhafızları için kaçınılmaz bir mağlubiyet anlamına geldiğini içten içe anlayanlar ise, ya <b>“Üff, çok sıkıldım, şu 12 eylül geçse artık...”</b> diye hakikatten kaçmaya çalışıyor ya da hırçın, saldırgan, bedbaht bir halde, ceplerinde yumurtayla çıkıyorlar sokağa.</p>
<p>Türkiye için hayırlı ama bu “laik muhafızlar” için ziyadesiyle sancılı bir yenilme, yalnızlaşma ve yenildiğinin, yalnızlaştığının farkına varma süreci bu. Evrensel anlamıyla laikliğe taban tabana zıt, sahte bir “laiklik” anlayışını adeta din gibi benimsemiş, bir kısmı kendisini “solcu” sanan, yüzleri sözüm ona “Batı’ya dönük,” güya “modern” bir güruh, içinde yaşadığı toplumun, kendisine rağmen, üstelik de kendisine en “uzak” unsurlarının öncülüğünde değiştiğini, bu sayede belki de ilk kez gerçek anlamda modernleştiğini, Batılılaştığını görüyor ve bunu hazmetmekte epey zorlanıyor. “Hayırcı” cephenin medyatik numunelerini televizyonda izlemek bu hazım zorluğunu anlamak için yeterli. </p>
<p>Dahası, bu kesim, kendi “laik” cemaat yapısının nihayet ciddi biçimde parçalandığını ve bu cemaatin içinden, evrensel anlamına uygun hakiki bir laikliği, Batı’daki olgunlaşmış haliyle ileri bir demokrasiyi talep eden ve bu talepleri, toplumun, kendisine en “uzak” unsurlarıyla birlikte ilerletmekten gayet memnun bir grubun çıktığını görüyor artık. “Hayırcı” cephenin, en çok bu gruba, yani “içlerindeki evetçilere” öfkelenmesini doğal karşılamak lâzım. Aynadaki yansıması, sahip olmak istediği imaja uymayan insanların aynayı taşlaması gibi bir durum bu.</p>
<p>Avrupa’nın da bu öfkeden nasibini alması şaşırtıcı değil. Kemal Kılıçdaroğlu’nun, referandumda “evet” yanlısı olan Avrupa Birliği temsilcileri için, <b>“Kapalıçarşı’dan hediye karşılığı ‘evet’ diyorlar”</b> sözünü sarf edecek kadar kendini küçültmesi gerekmiyordu tabii ama oldu işte! Kılıçdaroğlu, hiç olmazsa malûm bir “devletçi.” Ama bugüne dek “darbe karşıtı, değişim yanlısı, solcu, demokrat, modern, Batılı, Avrupa Birliği yanlısı vesaire vesaire” diye ortalıkta dolaşırken, şimdi referandumda “hayır” diyerek statükocu tavır alan “laik” rejim muhafızlarının, Avrupa’nın aynasındaki halleri daha da acınası geliyor bana. Avrupa’nın referandumda ne dediği çok açık zira. Avrupa tereddütsüz “evet” diyor. </p>
<p>Nitekim, Avrupa Birliği Komisyonu Genişleme Dairesi Genel Müdürü Michael Leigh’nin, bir süre önce Brüksel’e <b>“Niye paketi destekliyorsunuz”</b> diye sitemkâr bir mektup gönderen “laik, modern, Batılı vesaire” bir grup Türkiyeliye cevaben, AB Genişleme Komiseri Stefan Füle adına yazdığı 6 eylül tarihli mektup dün açıklandı. Brüksel’in “evetçi” tavrı konusunda kuşkuya yer bırakmayan bir metin bu.</p>
<p>Leigh, <b>“Doğru yönde atılmış bir adım”</b> diye nitelendiriyor paketi ve bu paketle, Avrupa Birliği’nin ilerleme raporlarıyla, Katılım Ortaklığı Belgesi’nde vurgulanan sorunlara çözüm getirildiğini maddeler halinde kayda geçiriyor. Leigh’nin şu sözlerini bir kenara yazın: <b>“Ombudsmanlık kurumunun kurulması; askerî mahkemelerin yetkilerinin sadece askerî konularla sınırlandırılması; kadınlar, çocuklar, yaşlılar ve engelliler için pozitif ayrımcılık ilkesinin getirilmesi; memurlara toplu sözleşme ve toplu pazarlık hakları verilmesi AB’yi sadece mutlu eder... HSYK tabanı genişletiliyor, akademi, barolar ve ilk derece mahkeme hâkimleri de bu yapıya ekleniyor dolayısıyla AB’nin yıllardır öncelik olarak tespit ettiği gibi yargı bütün olarak daha da temsilî bir hüviyet kazanıyor... Hâkimler ve savcıların performansını değerlendiren adlî müfettişler bundan böyle Bakan’a karşı değil, HSYK’ya karşı sorumlu hale getiriliyor.”</b> </p>
<p>Leigh, ayrıca HSYK’ya Adalet Bakanı’nın başkanlık etmesi ve HSYK’nın teftiş yetkilerinin Adalet Bakanı’nın yetkisine bağlı hale getirilmesi konusunda uygulamayı yakından takip edeceklerini belirtiyor. Son olarak da, Türkiye’nin reform serüveninin bu paketle noktalanmayacağını hatırlatıyor.</p>
<p>Leigh’nin mektubu, Avrupa’nın tavrını ortaya koyan bir başka açıklamayla desteklendi dün. “Laik, Batılı, modern vesaire” kesimin, anayasa değişiklik paketine muhalefetin dayanağı yapmak için çok uğraştığı Venedik Komisyonu’nun Başkanı Gianni Buquicchio, <b><i>STV Haber</i></b>’de Selçuk Gültaşlı’ya konuştu ve aynen şöyle dedi: <b>“Eğer referandumda ‘hayır’ çıkarsa bu Türkiye için çok kötü bir an olacak.”</b></p>
<p>Venedik Komisyonu Başkanı, “evet” çıkması halinde, bunun Yüksek Yargı’daki kast sistemine son vereceğini anlattı; paketteki HSYK ve Anayasa Mahkemesi düzenlemeleri konusunda hiçbir endişe taşımadıklarını belirtti; Türkiye’deki “laik, Batılı, modern vesaire” güruhun “sivil diktatörlük” hezeyanına ise kavramın saçmalığından yola çıkan okkalı bir cevap verdi.</p>
<p>Buquicchio’ya sadece bir noktada katılmadım; <b>“Sandıktan ‘hayır’ çıkarsa Türkiye geriye gider”</b> derken yanılıyordu bence. Zira sandıktan “hayır” çıkmaz ya, deyin ki çıktı, Türkiye yaşadığı bu kırılmadan sonra geri gitmeyecektir artık. “Laik” kesim hiç bu kadar bölünmemişti zira; sözüm ona “modern, solcu, Batılı” rejim muhafızları, Avrupa’nın aynasında hiç böyle çıplak kalmamıştı.</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-avrupa-evet-diyor.htm), [web.archive.org (arşiv bağlantısı)](http://web.archive.org/web/20100911073414/http://www.taraf.com.tr:80/yasemin-congar/makale-avrupa-evet-diyor.htm)
# ‘Mâşeri vicdan müthiştir’

*Yasemin Çongar 10.09.2010*

<div class="yazi"><p>Bayram sabahı <i>Radikal</i> gazetesinin “boş” çıktığını görünce, ilk iş Tarhan Erdem’i aradım. “Boş,” sözün gelişi tabii, <i>Radikal</i>’de her zamanki gibi birtakım kelimeler, şekiller, siyahlar, kırmızılar, maviler vardı ama merak ettiğim “haber”den eser yoktu. Merak ettiğim haber, KONDA’nın referandum araştırmasıydı. Gerek bu şirketin birikimi ve titizliği nedeniyle, gerekse araştırmanın 4-5 eylül gibi çok yakın bir tarihte yürütülmesinden ötürü, sonuçları sabırsızlıkla, ve doğrusu, “günün haberi, bizde değil, başka bir gazetede olacağı için” bir miktar gıpta ederek bekliyordum. Bu beklentiyi, yazıişleri müdürümüz Şahin Bayar’ın bir gün önce Tarhan Erdem’le yaptığı konuşma besledi. Şahin, “KONDA referandum araştırması yapmadı mı? Elinizde sonuç varsa bizimle paylaşır mısınız” diye sormuş, Tarhan Bey de, “<i>Radikal</i>’de yarınki yazımda aktaracağım. Sizinle, gazetede çıktıktan sonra konuşalım” demişti. Ne var ki, <i>Radikal</i>, KONDA’nın son referandum araştırmasının sonuçlarını yayımlamaktan imtina etti; biz de Tarhan Erdem’le, <i>Radikal</i>’in yayımlamadığı araştırmayı konuştuk dün sabah. KONDA, bulguları internet sitesine koydu; <i>Taraf</i> da sonuçları bugün ayrıntısıyla aktarıyor.</p>
<h4><br/>Ülke çapında 13,6 puan fark</h4>
<p>KONDA, “EVET oyları yüzde 55’i geçti” diye duyurdu sonuçları; tam yüzdesiyle aktarırsak, şirket, sandıktan 56,8 EVET, 43,2 HAYIR çıkmasını bekliyor. Anayasa paketine müspet bakanların ülke çapında, menfi bakanlardan yüzde 13,6 daha fazla olduğu görünüyor velhasıl. 38 ilin 120 ilçesinde, 154 köy ve mahallede, 2767 denekle konuşmak suretiyle yapılan araştırmanın hata payının artı-eksi yüzde 2 olduğu hatırlanırsa, bunun EVET yönünde çok net bir sonuç olduğu açık. </p>
<p>Erdem’e, ilk olarak örneklemi sordum. Kır, kent, metropol ağırlıkları gözönüne alınarak, Türkiye çapında seçmenin demografik profilini, yaş, cinsiyet, iş, eğitim gibi ölçütler üzerinden yansıtan bir denek grubuyla konuşulmuş. KONDA’nın “şehir” ve “bölge” bazında sonuç açıklamayıp, ülke genelinde tahmin bildirmesi bu yüzden. Yine de Tarhan Bey, elde ettikleri verinin analizine dayanan bazı yerel beklentilerini aktardı.</p>
<h4><br/>Bölgede boykot yüzde 50-60</h4>
<p>KONDA’nın anketinde “Boykot edeceğim” cevabı verenler ülke çapında yüzde 4,9. “Güneydoğu’da boykot oranı ne” deyince, “En son, Güneydoğu seçmeninin yüzde 40’ı sandığa gitmemişti” diyerek bölgede seçime katılımın daha önce de düşük kaldığını hatırlatıp ekledi Erdem: “Tahminim, bu kez bölgede yüzde 50 ile 60 arasında bir seçmen kesiminin sandığa gitmeyeceğidir.”</p>
<p>Gerçi Erdem’le bunu konuşmadık ama ben, KONDA’nın anketi tamamlandıktan sonra, Hakkâri’de dokuz PKK’lının öldürüldüğü “referandum operasyonu”nun, bölgedeki boykot eğilimini bir nebze daha güçlendirmiş olabileceğini düşünüyorum.</p>
<h4><br/>İstanbul’da EVET’ler epey önde</h4>
<p>Araştırma, şehir bazında sonuç açıklamaya uygun değil. Yine de Erdem’in, verilere dayandırdığı bir dizi tahmini var. “İstanbul belirgin şekilde EVET diyor” mesela. Erdem, İstanbul’daki anlamlı bir farkın Türkiye çapında sonucu etkileyeceğinin altını çiziyor.</p>
<p>Orta Anadolu (ve Ankara) için “yine EVET hanesinde” diyor Erdem. “Ege’de fark çok açık değil ama HAYIR’lar önde.” Trakya ve Batı Marmara’da ise “HAYIR oldukça ileride” görünüyormuş.</p>
<p>Ayrıca, Antalya merkezde yüzde 55-60 dolayında HAYIR beklenirken, Korkuteli ve civar köyler hesaba katıldığında, HAYIR’ların üstünlüğünün belirgin biçimde yumuşadığı gözlemini aktarıyor Erdem. Akdeniz bölgesinden HAYIR çıkacağını, EVET’lerin yüzde 40’ın üzerinde olacağını tahmin ediyor.</p>
<h4><br/>Son düzlükte EVET niye yükseldi</h4>
<p>KONDA hazirandan beri her ay seçmeni yoklamış ve EVET’lerin yüzde 53,3’ten yüzde 56,8’e istikrarlı şekilde yükseldiğine, özellikle son ayda, üç puan arttığına tanık olmuş. HAYIR’larda aynı oranda düşüş var.</p>
<p>Tarhan Erdem’le bunun olası nedenlerini konuştuk. Ben, ağustostaki Yüksek Askerî Şûra’da hükümetin izlediği kararlı tavrın, seçmeni EVET yönünde etkilediği kanısındayım. Kılıçdaroğlu’nun seviyesiz üslubunun ve bir öyle - bir böyle konuşmasının HAYIR oylarını düşürmüş olması da muhtemel. Tabii, paketin içeriğini öğrendikçe kararsızdan EVET’e kayanlar da olabilir.</p>
<h4><br/>Millet akıllıdır, güvenmek lâzım</h4>
<p>KONDA’nın “farklı EVET” sonucu, diğer bazı araştırma sonuçlarıyla, mesela Adil Gür’ün geçen hafta Neşe Düzel’e açıkladığı “kılpayı EVET” bulgusuyla çelişiyor. Erdem’e “Bu fark niye” diye sorunca, yıllarını bu işe vermiş, kendine güvenli bir araştırmacının sükûnetiyle yanıtladı: “Teknikle ilgili olabilir bu fark, analizle ilgili olabilir. Adil Gür dürüst bir insandır. Sonuçlar üzerinde siyasi manipülasyon yapacağından asla şüphe etmem. O da doğru sonucu elde etmiş olabilir, ben de...”</p>
<p>Erdem’in bu sözleri, sadece son yerel seçimlerdeki başarılı tahmini hâlâ akıllarda olan Adil Gür’ü karalamaya çalışanları değil, genel olarak araştırma sonuçlarını hazmedemeyen zihniyeti de hizaya getirse keşke. Nitekim Erdem, 22 Temmuz 2007 seçimlerinde AKP’nin oylarını yüzde 47,9 bulduğu zaman, başta bazı Doğan Grubu yazarları olmak üzere hazımsız bir güruhun hakaretlerine nasıl maruz kaldığını, bu sonuçları “oha” diye, “palavra” diye, “erdemli tarhana“ diye karşılayanların, sandık Erdem’i doğrulayınca, bu kez yine utanmadan seçmene küfrettiklerini unutmadık.</p>
<p>Anket verileri bazen sandıktan çıkan sonuçla birebir örtüşmeyebilir, araştırmacılar bazen yanılabilir. Ama dürüst bir yanılgı ile kasıtlı bir yanıltma çabası arasında dağlar var. Araştırma sonuçlarını yayımlamaktan korkacak kadar topluma ve hakikate mesafeli gazete patronları, yöneticileri ve yazarlar, her zaman yanılır ve yanıltırlar. Böyleleri, Tarhan Erdem’e kulak vermeli. “Mâşeri vicdan müthiş bir şeydir” diyor Erdem, “Millet akıllıdır, buna inanmak lazım. Sandıkta ne yaptıysa saygı duymak ve neden böyle yaptığını anlamaya çalışmak lazım.” İyi bayramlar.</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-maseri-vicdan-muthistir.htm), [web.archive.org (arşiv bağlantısı)](http://web.archive.org/web/20100912163422/http://www.taraf.com.tr:80/yasemin-congar/makale-maseri-vicdan-muthistir.htm)
# İnsanın yeniden keşfi her zaman mümkün

*Yasemin Çongar 12.09.2010*

<div class="yazi"><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>***</p>
<p>Bir huzme gibi içinde dolaştırdığı hüzünle, kuytularında sessizce biriktirip patlamaya hazır beklettiği öfke ya da histeriyle, tanıklık ettiği tarih ve o tarihin travmatik yüküyle; hacmiyle, nüfusuyla, yelpazesiyle, bütün bunlardan beslenen iddiasıyla pekâlâ “ağır” olmaya meyyal bir romanı “hafif” yazabilmenin sırrı, her şeyden ziyade, yazarın karakterlerle ilişkisindedir sanırım. </p>
<p><b><i><br/>Savaş ve Barış</i></b> mesela. Okurken, Tolstoy’u düşünmeyiz pek; Prens Andrey’i, Kont Bezukhov’u, Sonya’yı, Nataşa’yı, Napolyon’u hatta, romanda bize göründükleri halleriyle yaratanın, hareketlerini denetleyenin, onların ne yapıp ne yapmayacaklarına karar verenin bir “yazar” olduğunu düşünmeyiz. <b>Tolstoy, hepsinin ruhuna nüfuz etmiştir sanki. Elinin gölgesi sayfaya düşmez.</b> Karakterleri konuşturmaz adeta, onların kelimelerini, daha sese dönüşmeden işitir. Onun derdi, anlattığı kadın ve erkekleri “açıklamak” değildir; kişilikleri ve geçmişleri hakkında malûmat aktarmaz; romanın şimdiki zamanı, karakterleri şekillendiren geçmişin bütün yükünü içinde taşır zaten. <b>Her bir söz, her bir jest bir sonuçtur, ve Tolstoy, yazdığı sayfalarda yeterince zaman geçiren herkese hissettirir ki, başka bir sonuç pek mümkün değildir aslında; Tolstoy’un karakterlerinin başka türlü düşünmeleri, başka türlü davranmaları mümkün değildir. </b></p>
<p>Muhtemel bir mutluluğun peşinden sürüklenirken, kendini her an yeniden damıtan hayatımızın, derinlerimizde bıraktığı tortudur bizi biz yapan; her acı yeniden terbiye eder nefsimizi, mutsuzlukla mayalanır, hayal kırıklıklarıyla budanarak büyürüz; “ağır” bir romanı “hafif” yazabilecek kudrete sahip bir edebiyatçı, süreci tarif etmeye tenezzül etmeden anlatabilir bu sonucu; ulaştığımız kıvamın reçetesi karakterimizdir zaten.</p>
<h4><br/>Kapak oldu çünkü o bir susamuru</h4>
<p><b><i><br/>Time</i></b> dergisinin Amerika baskısı, 12 ağustosta alışılmadık bir kapakla yayımlandı. <b>“Jonathan Franzen: Great American Novelist” </b>yazıyordu kapakta; Franzen’ı, merakla beklenen dördüncü romanı <b><i>Freedom</i></b> (Özgürlük) henüz piyasaya çıkmadan, “Büyük Amerikan Romancısı” diye selamlayan dergi, böylece, </p>
<p>51 yaşındaki edebiyatçıyı, önceki yıllarda benzer bir reveransla kapağa taşıdığı Salinger, Nabokov, Morrison, Joyce ve Updike gibi az sayıda yazarla aynı mertebeye yükseltmiş oluyordu.</p>
<p><b><i><br/>Time</i></b>, Lev Grossman imzalı bir röportaja da yer vermişti o sayıda; son romanı, hayatı ve yazarlığı konusunda Franzen’dan zorlukla söküp alınmış duygusu yaratan birkaç tutuk cümleyi aktarmanın yanı sıra susamurlarını anlatan bir röportaj. Grossman ve Franzen, Kaliforniya’da, romancının yaz mevsimini geçirdiği Santa Cruz yakınlarındaki bir parkta, susamurlarını seyretmeye gitmişlerdi. Okyanusun sığ sularında oynaşıp, bir yandan da denizkestaneleriyle karınlarını doyururken hallerinden pek memnun görünen kırk bir tane susamuru... <b>“Geleceklerinden endişe etmiyorlar” diyordu Grossman bu memeli deniz hayvanları için, “oysa yasal olarak soyu tükenmekte olan bir canlı türü onlar ve sığındıkları bu kumsala dev bir enerji santralinin gölgesi düşüyor.”</b></p>
<p>Ardından, belki biraz fazla aşikâr ama haklılık payı mizahından daha kuvvetli olduğundan bence makbul bir metaforla sürüyordu <b><i>Time</i></b>’daki makale: <b>“Franzen ise, nicedir soyu tükenme tehlikesiyle karşı karşıya olan bir başka türe mensup; Amerikalı bir edebî romancı o.”</b></p>
<h4><br/>Kalabalığında kaybolmayan roman</h4>
<p><b><i><br/>Freedom</i></b>, Amerika’da 31 ağustosta satışa sunuldu. Henüz dünyanın başka hiçbir yerinde piyasaya çıkmayan bu roman, gerek yazarının, <b><i>Time</i></b>’ın kapağında boy göstermesi, gerekse Amerika’da, Britanya’da ve giderek, Avrupa’nın, Asya’nın edebiyata meraklı bütün gazetelerinde birbiri ardından yayımlanan tereddütsüz övgü yazıları sayesinde, “yirmi birinci asrın ilk edebiyat sansasyonu” olarak doğdu. </p>
<p>Bu teveccühte, Franzen’ın <b><i>Aile Sırları</i></b> adıyla Türkçeye tercüme edilen 2001 tarihli son romanı <b><i>The Corrections</i></b>’ın üç milyona yakın satarak, sağlam bir yer edinmiş olması kadar, yazarın o kitapta neyi, nasıl, niye yaptığını gayet iyi bildiği duygusunu okura verebilmesi de rol oynadı bence. Franzen, <b><i>The Corrections</i></b> ile, Amerika’da büyük ölçüde terkedilmiş olan, türünün kuvvetli örneklerinin sayısı dünyada da giderek azalan bir tarza kararlı bir dönüş yapmıştı. Bugünün ailelerini, aşklarını, ilişkilerini, iletişim ve teknolojiyle hızlanan hayatlarımızın nerelerde çağlayıp nerede tıkandığını, toplumsal düzenin bireyi nasıl biçimlendirip nasıl bozduğunu anlatırken, bir yandan dünyayı bir bütün olarak kucaklayan, diğer yandan konu ettiği her insanın ahvaline hakkıyla itibar eden bir roman tarzıydı bu. Kendi hacminden ve kalabalığından ürkmüyor, okuru eğlendirme çabasıyla oyun içinde oyun kurmuyor, dolayısıyla kendini bu oyunların içinde kaybedip, aslolanı gözden kaçırmıyor, aileyi ve insanı hep odak noktasında tutuyordu. Bu tarzın on dokuzuncu asır Avrupa’sının tekelinde olmadığına, her devir ve her diyar gibi, 2000’lerin Amerika’sını anlatmanın en emin yolunun da gerçekçilikten geçtiğine inandı Franzen ve bu inancını yazarak kanıtladı. Özgüveni kuvvetli bir romandı <b><i>The Corrections;</i></b> tatminkâr olduğu ölçüde vaatkârdı da.</p>
<h4><br/>Birer mikrokozmos olarak ailelerimiz</h4>
<p>Şimdi Franzen, o vaade kapılıp dokuz yıl bekleyen okurlarının karşısına, yine merkezinde “aile” ve “insan” olan gerçekçi bir romanla çıkıyor. 562 sayfalık bir senfoniyi andırıyor <b><i>Freedom</i></b>; en başında <b>“Good Neighbors”</b> (İyi Komşular) adlı kısa ve mükemmel bir uvertür var. Franzen, romanın iki başkarakteri Patty ve Walter Berglund çiftiyle, bu bölümde tanıştırıyor bizi. Yirmi birinci asır yaklaşırken, Amerika’nın “Orta-Batı” diye bilinen, kışları ve gölleriyle ünlü bölgesinin entelektüel kalbi sayılabilecek şehirlerinden St. Paul’da, orta-üst sınıfın yerleşmeye başlamasıyla “medenileşen” eski bir mahalledeyiz. Patty’yi, Walter’ı, onların iki çocukları ve komşularıyla ilişkilerini kitaptan okumuyor, mizah yeteneği kulağının müzikalitesiyle, ayrıntıları yakalama becerisi siyasi birikimiyle yarışan olağanüstü bir anlatıcıdan bizzat dinliyoruz sanki. <b>Kâh röportaj ustası bir gazeteciyi, kâh kullarına ihtimam ederken dalgacılığı da elden bırakmayan bir tanrıyı andırarak yazıyor bu bölümde Franzen. Yirmi küsur sayfada yeni bir dünya yaratıp içine alıyor bizi. Bu dünyanın sırlarını bilmiyoruz henüz; bu dünyanın yüzeyleri ise, Franzen’ın sımsıkı süzüp her türlü posadan arındırdığı cümlelerinin saf lezzeti sayesinde, neredeyse kendi mahallemizin, kendi evimizin, kendi ailemizin yüzeyleri kadar tanıdık bir hale geliyor.</b></p>
<p>Sırlar, itiraflar, yüzeye yansıyan gölgelerin derinlerindeki o koyu karanlık, düzenin türlü haksızlıkları ve iflah olmaz hastalıklarımız bizim, izleyen bölümlerde, bir ailenin mikrokozmosunda tezahür ettiği haliyle, bu kez farklı bir anlatıcı tarafından deşilmeye başlıyor. Bu anlatıcı Patty Berglund’dan başkası değil aslında. Kendinden “Patty Berglund” diye bahseden bir Patty Berglund bu; terapistinin tavsiyesi üzerine, kendi hayat hikâyesini üçüncü tekil şahısta anlatan bir kadın. </p>
<p>İçine doğduğu New Yorklu aileyi, çocukluğunu, basketbol yıldızı olduğu öğrencilik yıllarını, tecavüze uğrayışını, evliliğini, anneliğini ve romanın atardamarlarından birini oluşturan aşk üçgenini, hep başka birinin başına gelmişçesine anlatıyor Patty. Dolayısıyla, o tümüyle aradan çekilip, yeniden dışarıdan bir ses, bir “tanrı-yazar” aldığında sözü, “ses” değiştiğinde bile yani, “ton” değişmiyor. Bireyi sürekli yapıp bozan, kırıp yapıştıran, bir yandan dokurken bir yandan söken bir düzen ve o düzenin nüvesi olarak aile, ana temasını oluşturuyor bu senfoninin ve Franzen, bu tema üzerine yaptığı bütün çeşitlemelerde aynı sağlam tonal yapıyı koruyor.</p>
<h4><br/>Özgürlüğün sınırsızlığı ve sınırlarımız</h4>
<p>Buradaki “aile” teması tesadüfî değil. Türkiye gibi Amerika’da da, aile kurumu, bireyin ve toplumun oluşumundaki merkezî önemini bugün hâlâ sürdürüyor. <b><i>Freedom</i></b> gibi, <b>“The Great American Novel”</b> (Büyük Amerikan Romanı) olma iddiasındaki bir kitabın, bu önemin farkında olması kaçınılmaz. Franzen’ın Amerika’nın yüreğini elinde tutmasının tek nedeni, aileye odaklanması değil ama. <b><i>Freedom</i></b>, aynı zamanda, adını Amerika’yı Amerika yapan temel kavramdan alan ve “özgürlük” üzerine hayli düşünen bir roman.</p>
<p><b><br/>“Sınırsız özgürlük rüyasına kendini kaptırmaya eğilimli bir kişilik, aynı zamanda, bu rüyanın gerçekleşmeyeceğini gördükçe, insanlara karşı nefrete ve öfkeye kapılmaya da meyyal bir kişiliktir”</b> diyor Franzen romanın bir yerinde ve bu cümle, <b><i>Freedom</i></b>’daki birçok karakterin temel çelişkisini özetliyor. </p>
<p>Sınırsız bir özgürlüğü yüceltmekten ziyade, özgürlüğün herkes için ortak sınırlarda yaşanabilmesi ihtimalini hatırlamamızı istiyor Franzen; insanlarla aramıza çizdiğimiz, aile hayatımızın orta yerinden geçirdiğimiz, bizi hakikatten ayırmasına izin verdiğimiz sınırları eritmenin yollarını ima ederek yazıyor.</p>
<p>Bu ima, <b><i>Freedom</i></b>’ın asıl hüneri bence. Gayet kalabalık, hacimli, iddialı, velhasıl okuru ağırlığıyla ezmesi pekâlâ mümkün bu romanı “hafif” kılan da bu belki. Bazı eleştirmenlerin <b>“Amerika nihayet Tolstoy’una kavuştu” </b>diye selamladıkları Franzen, Patty Berglund’a <b><i>Savaş ve Barış</i></b>’ı okutuyor <b><i>Freedom</i></b>’ın bir yerinde; Nataşa Rostov’un, Pierre’e değil de, Prens Andrey’e âşık olmasının bir felaketi haber verdiğini kavrıyor Patty ama bu kavrayış, onu Walter ve Richard’la içine hapsolduğu aşk üçgeninden kurtarmıyor tabii. Tolstoy’un karakterleri misali, Patty de, Walter da, Richard da, bir süre sonra, tam da onlardan beklediğiniz gibi davranmaya başlıyorlar zira; “başka türlüsü mümkün değil” diye düşünüyorsunuz; <b><i>Freedom</i></b>, sahici bir grup insanın, sahici dünyasına dahil olduğunuz hissini veriyor size; karakterler gibi okur da, yazardan bağımsız kalıyor sanki.</p>
<p>Edebiyat eleştirmeni James Wood’un, postmodernizmin sultasına girmiş yazarlar için verdiği o katı hükmü hatırlatan bir his bu: <b>“Bin bir tür şeyi çok iyi bilen, tuhaf biçimde tutsak kitaplar yazıyorlar. Endonezya mutfağının en iyi balık körisinin tarifini biliyorlar mesela, trombonun sesleri, Detroit’teki uyuşturucu piyasası ya da çizgi romanın tarihçesi konusunda uzmanlar ama tek bir insanı bile adamakıllı tanımıyorlar...”</b></p>
<p>Anlattığı insanları adamakıllı tanıyan bir romancı Jonathan Franzen; <b><i>Freedom</i></b>, insanın yeniden keşfinin her zaman, mümkün olduğunu hatırlatan bir roman.</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-insanin-yeniden-kesfi-her-zaman-mumkun.htm), [web.archive.org (arşiv bağlantısı)](http://web.archive.org/web/20100914124325/http://www.taraf.com.tr:80/yasemin-congar/makale-insanin-yeniden-kesfi-her-zaman-mumkun.htm)
# Referandumun beş sonucu

*Yasemin Çongar 14.09.2010*

<div class="yazi"><h4>1. Kemalizmin tasfiyesinde dev bir adım   </h4>
<p>“Tarihî” bir nitelik taşıdığını daha yaşarken hissettiğimiz olaylar, bugünümüzü değiştirirken, aynı zamanda, hem geçmiş hem gelecekle çok kuvvetli bir ilişkiyi ima ederler. 12 Eylül 2010 referandumunda alınan EVET sonucu da, sadece hayatımızı değiştirecek reformları onaylamakla kalmadı. Bu sonuç, Cumhuriyet tarihinde bir dönüm noktasıdır. <br/><br/>EVET oyunun geçmişle ilişkisini, 1924’te Mustafa Kemal’in “vatan hainliği” ile suçladığı Terakkiperver Cumhuriyet Fırkası’nın kuruluşuna kadar götürebiliriz bence; referandumda alınan sonucu, Kemalizmin ideolojik bekçiliğindeki vesayet rejimine indirilmiş en büyük halk darbelerinden biri sayabiliriz. <br/><br/>Bu sonucun, gelecekle ilişkisini ise yarattığı derin “kırılma”da görüyorum ben. Referandum ortaya koydu ki, bu memlekette toplumsal çoğunluk artık sahiden “iktidar” olmak istiyor; Cumhuriyet’in kurumlarına hükmeden küçük bir azınlığın kolladığı rejimin tasfiyesi talebi ve bu yöndeki ittifak ise hiç olmadığı kadar güçlü. <br/><br/>“Kemalizm,” Batı’daki kıyı kentlerine sıkışmış, İslamofobik ve Kürt düşmanı, neo-faşizan bir azınlığın zamana ve topluma aykırı ideolojisi olarak son demlerini yaşıyor. Sovyet rejiminin yıkılmasına direnen Stalinistler gibi, bizim Kemalistler de vesayet rejiminin yıkılmasına direniyorlar ve Sovyetler’de olduğu gibi, burada da, rejimin doğal bekçisi sayılan “elit” kendi içinde büyük bir kırılma yaşıyor. Referandumda EVET oylarının yüzde 58’i bulmasında, rejimin kendilerine reva gördüğü “ikinci sınıf vatandaş” muamelesine başkaldıran geniş toplum kesimleri kadar, bu “birinci sınıf” elitin içinden kopan değişim yanlılarının da payı büyük. Türkiye’nin demokratik yarınlarını omuzlayacak olan bu ittifak, referandumun geleceğe dönük en önemli sonucu belki.     </p>
<h4><br/>2. AKP için istikamet yeni Anayasa   </h4>
<p>Bugün genel seçim yapılsa, AKP’nin 2007’dekine eş bir oy yüzdesini tutturacağını gösteren güvenilir anketler var. Bunda, hükümetin mali krizin teğet geçmesini sağlayan başarılı ekonomi yönetiminin yanı sıra, Başbakan Erdoğan’ın, muhalefet tarafından güven oylamasına dönüştürülen referandum sürecindeki etkili performansının da rolü büyük. <br/><br/>Ayrıca, Ergenekon ve JİTEM’le, yani “derin devlet”le hesaplaşmanın başlaması, Kürt meselesinde demokratik çözüm arayışına girilmesi, son Yüksek Askerî Şûra’da sivil iradenin galebe çalması ve Avrupa Birliği’ne katılım hedefine sadık kalınması da, AKP’nin oylarını besliyor bence. <br/><br/>AKP, Türkiye’de değişim talebini temsil eden başlıca siyasi parti olmayı sürdürüyor; bu da doğal tabanının ötesinde bir seçmen teveccühüne sahip olmasını sağlıyor. <br/><br/>Referandum, AKP’nin (ve temsil ettiği bu değişim talebinin) 2011 genel seçimlerindeki iddiasını ciddi biçimde kuvvetlendirdi. Bu iddiayı taçlandırıp, yeni bir seçim galibiyetine taşıyabilecek olan asıl unsur ise, Kürt meselesi dahil olmak üzere temel sorunlarımızın çözümünü kolaylaştıracak yeni ve sivil bir anayasa olacaktır. Referandumdaki EVET’ler, Başbakan’ın dediği gibi, asıl buna kapıyı açtı.     </p>
<h4><br/>3. CHP’yi kurtarma operasyonu tutmadı   </h4>
<p>Deniz Baykal’ı palas pandıras genel başkanlıktan düşüren kaset komplosuyla, Kemal Kılıçdaroğlu’nu “alternatif lider” olarak öne sürme operasyonunun başarı sağlamadığı referandumda görüldü. Kılıçdaroğlu’nun CHP kitlesinde yarattığı “umut” çabuk söndü, kendisinin referandum meydanlarındaki performansı, malum medyanın bütün pompalamasına rağmen, CHP’ye, “Alevi oylarını tutmak” dışında bir “artı” getirmedi. <br/><br/>Bugün seçim olsa, CHP’nin oylarının yüzde 25’i aşmayacağını gösteren güvenilir araştırmalar mevcut. Kılıçdaroğlu’nun demagojik mesajlarının, seçmeni pek etkilemediği, bu partinin oylarının referandum sürecinde, yeniden Baykallı günlerdeki düzeyine inmiş olmasından da belli.    </p>
<h4><br/>4. MHP’nin saçları sarı, göbeği açık   </h4>
<p>MHP’nin birkaç yıldır devam eden taban kayması hızlandı. Referandumun en büyük mağlubu olan Devlet Bahçeli, partisinin geleneksel seçmen kitlesindeki EVET tercihine rağmen, yeni yandaşlarındaki HAYIR eğilimine sahip çıkmakla büyük hata yaptı. Böylece, Orta Anadolu’daki “muhafazakâr” MHP tabanı, AKP’ye terkedildi; Batı Marmara, İç Ege ve Akdeniz’deki kentli neo-faşizan kesim, MHP’nin yeni tabanı olarak tescil edildi. <br/><br/>Bu dar bir taban. Zira MHP, bu tabanı CHP’yle paylaşmak zorunda ve halihazırda iki partinin seçmene söyledikleri arasında anlamlı bir fark yok. MHP’li deyince, artık aklınıza yoksul ve yağız Yozgat delikanlıları değil, elindeki taşı bir Kürt siyasetçisine atmak üzere sokağa fırlamış tişörtü dar, göbeği açık, saçları oksijen sarısı zengin İzmir kızları gelebilir ama o kızların sayısı, MHP’yi yüzde 10 barajının üstüne taşımaya yetmeyecektir.     </p>
<h4><br/>5. Kürtler teksesli değil ve barışmak şart   </h4>
<p>BDP (ve PKK) 15 ağustostaki ateşkes uygulamasıyla referandum sürecinde çok doğru bir adım attı ama “boykot” kararıyla da, bence vahim bir hata yaptı. BDP (ve PKK) şimdi bu hatanın sonucunu değerlendirmeli. <br/><br/>Bazı Kürt illerinde boykot yüzdesinin çok yüksek olması, boykotun Kürt seçmenler genelinde yüzde 50’ye ulaşmadığı sonucunu değiştirmiyor. Ayrıca, EVET oylarının HAYIR oylarına altı milyon fark attığı bir ortamda, seçmeninin sandığa gitmesine engel olan BDP, bu tavrın, referandum sonucundaki etkisinin “solda sıfır” olduğunu gördü. <br/><br/>“Boykot, Kürtlerin benimsemediği bir değişikliğin mümkün olmadığını ortaya çıkaracak ve pazarlık gücümüz artacak” tezi havada kaldı; üstelik sandığa giden Kürtlerin çok büyük yüzdelerle EVET demesi, BDP’nin, bölge halkının vicdanî tercihine aykırı politika izlediği kanısını güçlendirdi. <br/><br/>BDP boykotunun en hayırlı sonucu ise, Kürtler içinde yaşanan “kırılma” bence. Tıpkı Türk demokratların, Kemalist elitten ayrılarak EVET demesi gibi, Kürt demokratların bir bölümü de EVET diyerek, BDP’nin (ve PKK’nın) Kürt siyasetini tekeline alma çabasına açıkça direndiler. <br/><br/>Şimdi BDP, Türkiye siyasetinde “etkisiz eleman” konumuna düşmenin öfkesiyle şiddetten medet ummaya başlarsa, başta Kürtler olmak üzere, bu memlekette yaşayan herkese büyük kötülük yapar. BDP’nin etkili bir siyasi parti olabilmesinin, Kürt sorununun demokratik çözümüne katkı yapabilmesinin tek yolu, ateşkesin uzatılması ve silahların kalıcı olarak susması yönünde etkin irade göstermesinden geçiyor. <br/><br/>AKP hükümeti de, BDP’yi (ve PKK’yı) bu yönde teşvik edecek adımları atmalı, ateşkesin uzatılması için üzerine düşeni yapmalı, 12 Eylül 2010’da sandıktan çıkan değişim talebinin tamamına erdirilebilmesi için barışın “şart” olduğunu unutmamalıdır. <b><br/><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-referandumun-bes-sonucu.htm), [web.archive.org (arşiv bağlantısı)](http://web.archive.org/web/20100918095344/http://www.taraf.com.tr:80/yasemin-congar/makale-referandumun-bes-sonucu.htm)
# Batı EVET’ten memnun

*Yasemin Çongar 15.09.2010*

<div class="yazi"><p>Referandum bitti. Çevrenize bakın; anayasa değişikliklerinin açık farkla kabul edilmesine üzülen HAYIR cephesinde, sonuçları aklıselim ile değerlendirip toplumun sandıkta ne söylediğini anlamaya ve bundan ders çıkarmaya çalışanların pek fazla olmadığını göreceksiniz. Seçmen iradesinin tecelli etmesi karşısında “kederli bir şaşkınlık” içinde olanların bir bölümü, psikolojik travmaya “pasif” karşılık veren hastalar misali, bir kaçış ve depresyon hali yaşıyor; bir bölümü de “reaktif” bir tutumla, referandum sürecinde birtürlü etkili kılamadıkları “sivil dikta” teranesini canlandırarak etrafa korku saçmanın yeni yollarını arıyor. Erdoğan’ın Putinleşeceği, bundan sonra başkanlık sisteminin “kaçınılmaz” olduğu, Hitler’in de seçim zaferiyle başa geçtiği kabilinden bilumum laf yine tedavülde... Beyaz Türklerin ata sporlarından olan “toplumu dünyaya şikâyet etme” yarışı, böyle durumlarda usulden olduğu üzere pek revaçta. Yabancı dil bilen her HAYIR’cının birinci vazifesi, “EVET oylarının yarattığı büyük tehlikeyi dünyaya anlatmaktır” vesselam.</p>
<p>Acaba dünya ne diyor bu işe? HAYIR oyu veren yüzde 42’nin tümüne değil kuşkusuz ama ne yazık ki öncü kesimine hâkim olan post-travmatik stres bozukluğunun etkileri sınırın ötesinde nasıl algılanıyor? AKP hükümetine karşı en yakın müttefiklerini İsrail’deki Likudçularla, Washington’daki neo-conlar arasında bulan bizim rejim bekçileri, 12 Eylül 2010’un sonuçlarını bir “felaket” gibi yorumladıklarında, dünya ne işitiyor, ne düşünüyor?</p>
<p><b><i><br/>The Montreal Gazette</i></b>’in dünkü başyazısının başlığı, HAYIR’cıları teskin etme amacı taşıyordu adeta: <b>“Paniğe mahal yok.”</b> Gazete, onaylanan anayasa değişikliklerinin <b>“Kanada’nın perspektifinden gayet akılcı”</b> olduğunu kayda geçiren başyazısında şu satırlara yer vermişti: “<b>Referandumu kazanması, Erdoğan’ın ve partisinin 2011 seçimlerinde üçüncü kez çoğunluk sağlama şansının yüksek olduğunu gösterdi. Ama bu kötü bir şey değil. Türkiye küresel resesyon başlayıncaya dek gayet iyi ekonomik ilerleme kaydediyordu ve Erdoğan, Avrupa Birliği üyeliği için çalışıyor.”</b> HAYIR’cıların eleştirilerini de aktaran başyazıda, <b>“Bu çevrenin iddialarının aksine, Erdoğan şimdi köktendinci yargıçlar atamak üzere mutlak bir yetkiye kavuşmuş değil”</b> diye bir tür “tekzip” cümlesi de yer alıyordu. Kısaca <b><i>The Gazette</i></b> olarak bilinen bu küçük Kanada gazetesi bile, her buldukları Batılı’yla birer “felaket tellalı” edasında konuşan bizim rejim bekçilerinin yaymaya çalıştığı havayı dağıtma gayretindeydi velhasıl.</p>
<p>“Kanada’dan bize ne” diyebilirsiniz... Ama Türkiye’yi daha yakından izleyen ve daha çok etkileyen Avrupa başkentleri ile Washington’a hâkim görüş de farklı değil. Bu görüşü, üç ana cümlede özetleyebilirim: <b>“Referandumda demokrasi güçlendi... Türkiye, Avrupa Birliği yönünde bir adım daha atmış oldu... Ve Erdoğan liderliğindeki AKP’nin 2011’de de tek başına iktidar olma ihtimali çok yüksek.”</b></p>
<p>Avrupa Birliği, malum, referandum sonucundan duyduğu memnuniyeti zaman geçirmeden duyurdu. Anayasa paketine <b>“doğru yönde bir adım”</b> diyen AB Komisyonu, EVET oyunun da Türkiye’nin tam üyelik çabasıyla uyumlu olduğunun altını çizdi. AB Konseyi Genel Sekreteri Thorbjorn Jagland, Konsey başkanlığını yürüten Belçika’nın Dışişleri Bakanı Steven Vanackere, İsveç Dışişleri Bakanı Carl Bildt, Almanya Dışişleri Bakanı Guido Westerwelle, Avrupa Parlamentosu Türkiye Raportörü Ria Oomen-Ruijten ve daha nice yetkili, sonucu Türkiye’de <b>“hak ve özgürlüklerin genişlemesi, sivillerin devlet üzerindeki denetiminin güçlenmesi”</b> diye özetlenebilecek çerçevede olumlu karşıladılar... Avrupa Parlamentosu Başkanı Jerzy Buzek, EVET sonucunun tarifsiz kederlere gark ettiği bizim güya “solcu, Batılı, modern” güruh için referandumun anlamını iki cümleyle özetledi: <b>“Türkiye, Avrupa hedefine bir adım daha yaklaştı. Türk vatandaşları demokrasiyi güçlendirdi.”</b></p>
<p>Amerika’nın tepkisini ise, Başkan Obama’nın referandum gecesi hiç gecikmeden Başbakan Erdoğan’ı arayıp tebrik etmesi bir nebze açıklıyor zaten. Gerek Washington’da Türkiye üzerine çalışan yetkililerin, gerek New York’ta Türkiye’ye yönelik yatırımları yönlendiren analistlerin nabzını tutmaya çalışınca şunu görüyorsunuz: Amerikan iktidarı, referandumun sonucunu Türkiye’de “istikrarın güçlenmesi” olarak yorumluyor. Türkiye’de vesayet rejiminin vidalarını yerinden oynatan bu büyük “değişim”in, Amerika’da “istikrar” adına olumlu karşılanması başlı başına ilginç bence. </p>
<p>Bu “istikrar” algısının iki temel dayanağı var. İlki, ABD Dışişleri Sözcüsü P.J. Crowley’nin kendisini “Ama laiklerin kaygılarını paylaşmıyor musunuz” kabilinden sorularla sıkıştıran “bizim” gazetecilere verdiği cevaplardaki <b>“seçmen iradesine saygı, sivilleşme talebine saygı”</b> ve esas olarak da, <b>“Avrupa Birliği’nin referandum sonucundan duyduğu memnuniyet”</b> vurgusudur. Amerika, Türkiye’nin geleceğini Avrupa Birliği’nde görüyor ve bu geleceği kolaylaştıran adımları, bu adımlar çok köklü bir değişimi ihtiva ettiğinde bile, son tahlilde “istikrarlaştırıcı” sayarak destekliyor. Referandum sonucuna, Washington’da “istikrar adına olumlu not” verilmesinin ikinci nedeni ise, “2011’de Erdoğan’la devam” beklentisinin güçlenmesi... <b>Beyaz Ev’deki yetkililer, 12 Eylül 2010’un mesajını, “her konuda birebir anlaşmasalar bile epey alıştıkları, hakiki bir saygı duydukları ve bütün olası rakiplerinden çok daha ehven saydıkları bir siyasi ekip ve liderle işbirliğinin görünür gelecekte devam edeceği, Türkiye’de 2011’de hükümetin el değiştirmesi ihtimalinin çok düşük olduğu” şeklinde algıladılar. </b></p>
<p>Tabii, bir de dün Wall Street’te, serin bir sabaha uyanan yatırımcıların el bilgisayarlarından okudukları haber bültenleri var. O bültenlerde, Türkiye’nin üçüncü çeyrekte yüzde 10,3 büyüyerek Çin’i yakaladığı yazıyordu. Dahası, Amerikan siyaset ve finans çevrelerinin her zaman itibar ettiği İshak Alaton’un, “Jumbo jet gibiyiz, kalkışa hazırız” sözleriyle hem referandum sonucunu selamladığını hem de ülkenin iktisadi istikrarından gayet emin konuştuğunu duyuruyordu bülten. “Yüzde 58 istikrar getirdi” fikrinin New York’a da sirayet etmemesi için bir neden yoktu yani.</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-bati-evet-ten-memnun.htm), [web.archive.org (arşiv bağlantısı)](http://web.archive.org/web/20100917062335/http://www.taraf.com.tr:80/yasemin-congar/makale-bati-evet-ten-memnun.htm)
# Yeter ki konuşulmasın!

*Yasemin Çongar 17.09.2010*

<div class="yazi"><p>Yeni bir gün, yeni bir gün gibi başlamaz bazen; daha ilk saatlerinde eskir. Bazı sabahlar ölüm, güneşin her doğuşta yenilediği hayat vaadini hissetmemize fırsat vermeden gelip yerleşir içimize. Bu duyguyu, en iyi, savaşın hükmettiği toprakların insanı bilir.</p>
<p>Dün böyle bir gündü. Hakkâri’de, Geçitli Köyü’ne giden yolda, sabahleyin, bir minibüsün geçişi sırasında meydana gelen patlamada dokuz yolcu öldü, dört de yaralı var. Ölenlerden bazıları kadın. Yaralılardan biri üç yaşındaki Sudenaz, diğeri henüz on bir aylık bir bebek olan Zeynep.</p>
<h4>DERİN ACI VE ACUL AÇIKLAMALAR</h4>
<p>Dün sabah, Hakkâri’deki katliamın kör hedefi olan herkes masum. Dün sabahtan kalan duygu ise, derin bir acı, şiddetli bir öfke ve en iyi kirli bir savaşın hükmettiği toprakların insanının bildiği bir soru: <b>Bu alçaklığı kim yaptı?</b> Cumhurbaşkanı Gül ve Başbakan Erdoğan’ın ilk açıklamaları, saldırıyı PKK’ya malettiklerini, bunun örgütün sivillere yönelik bir eylemi olduğundan kuşku duymadıklarını gösteriyordu<b>."Terör şüphesiz ki belli bir bedel ödettiriyor ama bu bedel de karşılıksız kalmayacak" diyordu Erdoğan... "Türk ve dünya kamuoyu önünde terör örgütünün amacının ne olduğunu, terör örgütünün hangi unusurları nasıl kullandığını göstermesi açısından acı olaylardan biri olarak görüyorum"</b> diyordu Gül. Oysa gün içindeki gelişmeler, bu resmî açıklamaların biraz fazla “aceleci” olduğunu düşündürtüyor insana.</p>
<h4>İYİ ÇOCUKLARIN İŞİ OLABİLİR</h4>
<p>Nitekim örgüt cephesinden farklı bilgiler geldi. Yakın geçmişte, sorumluluğunu üstlenmeye pek de heveskâr olmadığı saldırılar sonrasında günlerce sustuktan sonra hakikati yarım ağızla söyleyen, Ramazan’da sahur vakti bir imamı katlettiğinde ise sessizliğini hiç bozmayan <b>"Saldırıyla hiçbir ilgimiz yok. Bu saldırı, kontra eylemidir, alçaklıktır" </b>dedi. Hakkâri’deki gazeteciler de, bölgeye hâkim olan şüpheyi, <b>"Saldırının arkasında devlet var"</b> diye aktardılar bize. Üstelik bu kez, sadece karanlık yılların acı tecrübeleri beslemiyordu bu şüpheyi... Mayının patlatıldığı alanın yüz metre ötesinde bulunan çantadaki MKE yapımı mühimmat ve diğer askerî malzeme, minibüsü havaya uçuran bir “devlet görevlisi”ne ait olabilirdi. Patlamanın tanıkları, oradan kaçan adamlar görmüşlerdi; askeriyenin bölgeye hemen gelmesine rağmen operasyon yapmamasına şaşırmışlardı...</p>
<p>BDP Genel Başkanı Selahattin Demirtaş da, eski Genelkurmay Başkanı Büyükanıt’ın, devletin suçüstü yakalandığı Şemdinli baskınını yapan askerler için kullandığı “iyi çocuklar” sözüyle yorumladı saldırıyı: <b>"Orada ciddi deliller bırakılmış, bunların incelenmesi lazım. Şemdinli'ye benziyor mu, ardında iyi çocuklar var mı? Bu olay aydınlatılırsa Ergenekon'un hâlâ canlı olduğu, faaliyette olduğu görülecektir"</b></p>
<h4>GİZLİ GÖRÜŞMEYİ ÖNLEMEK İÇİN</h4>
<p>Demirtaş ayrıca, Hakkâri saldırısının, BDP yönetimi ile Başbakan Yardımcısı Çiçek ve Adalet Bakanı Ergin arasında dün yapılması planlanan görüşmeyi engelleme amacı taşıyabileceğini vurguladı. Ve tabii, amaç gerçekten buyduysa eğer, o amaca ulaşılmıştı. Saldırı üzerine, bakanlarla BDP arasındaki randevu iptal edildi. <b>"Bu görüşmeden sadece bizim telefonlarımızı dinleyen haberdardı" </b>demeyi de ihmal etmedi Demirtaş... Görüşme gerçekleşseydi, gündemdeki ana konu PKK ateşkesinin uzatılması olacaktı. Acaba bu görüşmenin gerçekleşmemesini, ateşkesin uzamamasını, şiddetin yeniden tırmanışa geçmesini isteyen birileri, çareyi, sabah vakti Hakkâri’nin yollarına mayın döşetip masum insanların canını almakta mı bulmuşlardı?</p>
<h4>HÜKÜMET SORUMLUYU BULMALI</h4>
<p>Ergenekon zihniyetinin uzantıları, devlet içinde de, örgüt içinde de var. Savaşın devamını sağlamak için şike karakol baskınlarından, kalleş pusulardan ve Hakkâri’dekine benzer katliamlardan medet umacak kadar vahşileşmiş bir güç, kâh devlet kâh örgüt adına hareket etse de, hep aynı amaca hizmet etti bu memlekette. Yeter ki silahlar susmasın, yeter ki konuşulmasın... İstedikleri hep bu oldu ve Güçlükonak’tan Şemdinli’ye, Dağlıca’dan Reşadiye’ye bu amaca hep ulaştılar.</p>
<p>Referandum, Ergenekon zihniyetinin devletten tasfiyesini kolaylaştıracak bir sonuç verdi. Referandum, ateşkesin devamını konuşmayı, barış için daha cesur adımlar atmayı mümkün kılacak bir güven yükledi hükümete. 12 Eylül 2010, Türkiye için “yeni bir gün” oldu, yeni bir hayat vaadi getirdi. Bu ortamda, üstelik tam da BDP ile hükümetin bakanları arasında, ardından Ahmet Türk ile Cumhurbaşkanı ve Başbakan arasında görüşmeler planlanırken, savaşın karanlık eli de boş durmadı ama; ölümü getirip kalbimize, aklımıza yerleştirdiler yine.</p>
<p>Şimdi bölgede acının daha da derinleşip öfkenin yeniden kabarmasını mı seyredeceğiz? “Yeter ki konuşulmasın” diyenlere sessiz mi kalacağız? Hükümet buna izin vermemeli; Hakkâri soruşturmasını en üst düzeyde ciddiyetle yürütmeli; Erdoğan, bir yandan, bakanlarını bölgeye göndermeli, diğer yandan, kendisini Kürt siyasetçileriyle konuşma fikrinden vazgeçirmek isteyenlere inat, Ahmet Türk’le buluşmalı. <b>"Delillere baksınlar"</b> diyor Demirtaş, çok haklı. Katliam yerinde bulunan çantayı incelesinler, patlayan mayının izini sürsünler. Dün Yıldıray Oğur’un “balıkçı” dostunun ısrarla önerdiği üzere, patlama saatinde bölgeye giden araçları bir bir saptasınlar, hepsini incelesinler...</p>
<p>Başbakan Erdoğan, eğer gerçekten isterse, Geçitli Köyü katliamının ikinci bir Şemdinli utancına dönüşmemesini sağlayabilir bence. Bunu istememesi için bir neden olabilir mi? Bu isteğin gereğini yapacak cesareti yok mu? Yüzde 58’den sonra, o cesareti hâlâ bulamaması mümkün mü hakikaten?</p>
<p>ycongar@mac.com</p></div>

Kaynak: [taraf.com.tr](http://www.taraf.com.tr:80/yasemin-congar/makale-yeter-ki-konusulmasin.htm), [web.archive.org (arşiv bağlantısı)](http://web.archive.org/web/20100920135027/http://www.taraf.com.tr:80/yasemin-congar/makale-yeter-ki-konusulmasin.htm)
# Başka bir diyar ve bâkir kalan günahlarımız

*Yasemin Çongar 18.09.2010*

<div class="yazi"><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>***</p>
<p>Bütün günahları önce beyninde işler insan ve tam da bu nedenle, bir günah cennetidir edebiyat; cezadan âzâde ruhlarımızın dizginlerinden boşaldığı bir cennet... Her sayfasında günaha girdiğimi hissederek okuduğum kitapları severim ben. Yalnızlık paylaşılabilir mi, bundan emin değilim ama böyle bir ihlal mümkünse eğer, bu cürümün olağan şüphelileri, olsa olsa, bir kitabın aynı günahlarda buluşturduğu yazarla okurdur bence. <b>Yazarın, yalnızlığının içinden doğurduğu arzular, okuru kendi yalnızlığının içinde sarmalamaya başladığı anda, orada, o kitapta, o cümlelerde mükemmel bir suç ortaklığı kurulmaktadır. </b></p>
<p>Yazarın anlattığı şehveti ya da şiddeti sevmek; kitaptaki kötülüğün gözlerine merakla değil sadece, şefkatle ve hatta anlayarak bakabilmek, o kem gözlerde bir kıvılcım aramak ısrarla, ve derken, aradığımızı bulmak, bulduğumuzu tanımak; başlangıçta yabancı sandığımız bir öfkeyi, bir cüreti, bir hırsı, kendimizden hatırlayıvermek birden ve karanlık yarımızla yüz yüze gelmek, önceleri şaşırtır belki ama sonra, yavaş yavaş tutsak eder insanı. Edebiyatın, bazılarımız için bir iptilâya dönüşmesi de bundan sanırım; günah cennetinden çıkmayı istemediğimiz için, sürekli yeni suç ortakları buluyoruz kendimize.</p>
<h4><br/>Günümüz Pakistan Edebiyatı’na giriş</h4>
<p>Son suç ortaklarımı, altmış ayrı dil konuşan iki yüz milyon insanın, belki de tek tutkalı İslam olan o rengârenk yurdunda buldum ben. Pakistan’da yani... </p>
<p>Cambridge çıkışlı, 121 yıllık edebiyat dergisi <b><i>Granta</i></b>, sonbahar sayısını, yük kamyonlarını birer çocuk rüyası gibi süsleyen bu ülkenin renklerine ayırmıştı: </p>
<p>1971 doğumlu, Harvard mezunu, şimdi Britanya’da yaşayan Mohsin Hamid’in, bir idamı, idam edilenin gözünden anlatan, <b>“Beheading”</b> (Kellesini Vurmak) adlı, adı gibi çıplak hikâyesi... 1977 doğumlu gazeteci Basharat Peer’in, “dünyanın en güzel ve en kadersiz vadisi” dediği memleketine sansürsüz sorular sorduğu <b>“Kashmir’s Forever War”</b> (Keşmir’in Ebedî Savaşı) başlıklı röportaj... <b><i>New York Times</i></b>’ın Pakistan’da yaşayan Avustralya doğumlu tecrübeli muhabiri Jane Perlez’in, Pakistan’ın 1948’de ölen kurucu liderini serinkanlı bir bakışla anlatan o mükemmel Muhammed Ali Cinnah portresi... <b>Ve tabii, dertlerini, aşklarını, hasretlerini cümlelerden ziyade mısralarla söylemeye alışmış bütün dillerin çocukları gibi, içlerine yerleşmiş kadim kafiyelerden kurtulmak istercesine yazan Urdu şairlerinin gözüyle insanlık halleri...</b> Peşaver’de radyoculuk yaptığını, bugüne dek iki şiir kitabının yayımlandığını öğrendiğim ve çarşafın içinden yazan genç bir kadın olduğunu sandığım Hasina Gül’ün, <b><i>“Büyürüz / ama hayatı kavramayız. / Sanırız ki geçen zamandır hayat. / Aslında, / hayat bir şeydir / zaman başka bir şey...”</i></b> diyen o küçük keskin şiiri mesela.</p>
<p>Velhasıl, <b><i>Granta</i></b>’nın son sayısı, bir kapı aslında. Bu kapıdan girince, savaşlarıyla, idamlarıyla, medreseleriyle, bir de tabii, 23 nisanlardaki o en çaylak hallerimize, <b>“cive cive cive Pakistan”</b> diye şakıtmak isteyen “dost ve kardeş” diktatörleriyle bildiğim, yani aslında pek az bildiğim bir diyarda buldum ben kendimi; benimkine hiç benzemeyen hayatlar anlatan Pakistanlı yazarların, benimkine ne çok benzediğini her satırda şaşırarak keşfettiğim günahlarına karışmayı sevdim.</p>
<h4><br/>Ölüm fetvasıyla doğanların ülkesi</h4>
<p><b><i><br/>Granta</i></b>’nın Pakistan sayısında bir de mücevher var. Nadeem Aslam’ın henüz kitap olarak yayımlanmayan yeni romanından geniş bir bölüm bu. Romanın başlığı, <b><i>Leila in the Wilderness</i></b> (Leyla Yaban Ellerde - <i>Kitap, günün birinde Türkçeye çevrildiğinde, adının bu olacağını sanmam ama bu tuhaf başlık, okuduğum bölümün bende bıraktığı duyguyu, nispeten daha akıllı tercüme ihtimallerinden daha iyi yansıtıyor.</i>) </p>
<p><b><br/>“Başlangıçta,”</b> diye başlıyor o bölüm, <b>“ulu nehrin, bir aslanın ağzından doğduğuna inanılırdı; eski adı ‘Sindhu’ yani ‘okyanus,’ büyüklüğünü yansıtırdı. Himalayalar’dan daha yaşlıydı nehir; Yunanlar ‘Sinthus’ derdi ona, Romalılar ‘Sindus,’ Çinliler ise ‘Sintow’; ‘İndus’ adını veren ise Plinius oldu. Bir gece, mükemmel bir yarımayın ve altı ayrı yıldızın muazzam sessizliği altında, nehirdeki ağaçlık bir adanın üzerinde bir cami beliriverdi ve gündoğumundan hemen önce, o caminin minaresinden yayılan ezan sesiyle uyandı Leyla. Ona, bir oğlanın bahşedileceği gündü bu.”</b></p>
<p>Yakınlarda cami olmadığını gayet iyi bildiği için, ezanın havada okunduğu hissiyle yatağından fırlayıp, birer gri cam bilyeyi andıran gözleriyle, bitmekte olan geceye hayretle bakan, sonra, kocasının ailesine ait kocaman malikânenin elli odasının hangisinden böyle bir sesin gelmiş olabileceğini anlama çabasıyla, kulağını duvarlara dayayan Leyla, içinden yeni bir hayat çıkarmaya hazır, ziyadesiyle hamile bir kadındır. On dört yaşında bir çocuktur ya da... Sonradan, malikâne halkı uyandığında, başkalarının da müezzinin sesini duyduğunu öğrenir; nehrin buğulu örtüsünün içinde, adadaki ağaçların arasında yeşil bir kubbe belirmiştir ama bunu görüp, merak içinde, adaya kürek çekenler, orada bir camiyle müezzini yerine, boş bir bina bulmuşlardır sadece. O gün, esrarengiz müezzini herkes beş kez işitir. Akşam ezanında sancılanır Leyla; yatsı ezanında, kanlar içinde doğurur. <b>Evin kadınları odasından kaçışırken, kocası Timur girer içeri, Leyla’nın öldüğünü anlar. Sonra bir an, aralanır gibi olunca çocuk kadının gözleri, Timur yaklaşır, karısının saçlarından tutup, canı içinden usulca çekilen bedenini doğrultur ve öteki eliyle, ağır bir tokat indirir yüzüne.</b> Yatakta, Leyla’nın yanında yatan birkaç dakikalık bebek oğlan değil, kızdır; kendinden öncekiler ve sonrakiler gibi, fetvasını kromozomlarında taşıyan, yanlış cinsiyette doğduğu için öldürülmeye mahkûm bir kız. </p>
<h4><br/>Siyasi ve şiirsel, anlık ve zamansız</h4>
<p>Pakistan’ın Pencap eyaletinin kuzeydoğusunda, ülkenin en büyük sanayi merkezlerinden biri olmasının yanı sıra, zengin mutfağıyla da ünlü bir kentmiş Gujranwala. Nadeem Aslam 1966’da, orada doğmuş; bir komünist olan babası, ailesini Ziya ül Hak liderliğindeki askerî rejimden kaçırıp İngiltere’ye getirdiğinde, o henüz on dört yaşındaymış. Bugün Batı’da kuşağının en başarılı yazarlarından biri sayılıyor Aslam; bol ödüllü ilk romanı <b><i>Season of the Rainbirds</i></b> (Yağmurkuşları Mevsimi)’nden sonra, on bir yıl boyunca yazdığı <b><i>Maps for Lost Lovers</i></b> (Kaybolan Sevgililere Yollar) 2004’te yayımlandı, bizde ise Ufuk Boran Kaptan’ın tercümesiyle, birkaç ay önce Can Yayınları’ndan çıktı. </p>
<p>Nadeem Aslam’ı, prestijli edebiyat ödülü IMPAC Dublin’in adayları arasına katan ve Gabriel Garcia Marquez, Salman Rushdie gibi romancılarla kıyaslanmasına yol açan <b><i>Maps for Lost Lovers</i></b>’ı daha önce okumuştum. Şimdi <b><i>Leila in the Wilderness</i></b>’le birlikte, yeniden sayfalarını karıştırınca, Aslam’ın asıl hünerinin, hayatın şiddetini şiirselleştirebilmek olduğunu düşündüm. </p>
<p>Bir yandan, gayet siyasi bir yazar Aslam; Doğu’da doğup Batı’da yaşayan birçok edebiyatçı gibi, iki dünyanın farklarından ziyade, çarpışma anlarını, kesişme noktalarını önemseyerek yazıyor; cemaatlerin, dinlerin, hayat tarzlarının birbirini dışladığı ölçüde küçülüp sertleşen çekirdekleriyle oynamayı, o çekirdekleri birtürlü içinden söküp atamayanların öfkesini yakalayıp, o öfkeyi gerisin geri yüzlerine vurmayı seviyor. <b>Ama “siyasi,” dolayısıyla da anlık, yani bugünün meselelerine sahip, bu zamana ait bir bakışla yazarken, bir yandan da, yazının sonsuzluğunu gözden kaçırmayan bir edebiyatçı Aslam; bu sayede, sömürgecilik mirasını, hâlâ kırılmayan ataerkil kalıpları ve Batı’nın ötekileştirici kibrini hicvederken bile, şiirini yitirmiyor; <i>“hayat bir şeydir / zaman başka bir şey”</i> dercesine, hayatın içindeki bütün kirlenmişliğiyle insana bakarken dahi hâlâ bâkir kalmış bir yan görebiliyor onda ve böylece, coğrafyadan ve tarihten bağımsız bir eksende durup, ezelî ve ebedî günahlarımızın yörüngesinde dönebiliyor sanki.</b> </p>
<p>Oğlan babası olmak isteyen Timur’un, Leyla’nın rahminden çıkan her bebeği “kız” diye öldürdüğünü okurken mesela, Aslam’ın sizi, korkunç bir masalın yabancı âlemine ve çok uzak bir zamana taşıdığı hissiyle tuhaf bir güven içinde hissederken kendinizi, birden, bir cep telefonu çalıyor romanda. Yaşadığınız dünya, ait olduğunuz zaman bütün şiddetiyle yüzünüze çarpıyor. Sonra, siz daha kendinize gelemeden, incecik bedeni iki yanından yarılıyor Leyla’nın ve usulca kanatları çıkıyor; günah cennetinde bir meleğe dönüşürken, muhtemel bir suç ortağı gibi, güzel gri gözleriyle gülümsüyor size.</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-baska-bir-diyar-ve-bakir-kalan-gunahlarimiz.htm), [web.archive.org (arşiv bağlantısı)](http://web.archive.org/web/20100921130602/http://www.taraf.com.tr:80/yasemin-congar/makale-baska-bir-diyar-ve-bakir-kalan-gunahlarimiz.htm)
# Tüketiciler dikkat!

*Yasemin Çongar 21.09.2010*

<div class="yazi"><p><i>Taraf</i>’ın Ekonomi Servisi’nden Kazım Çeliker müthiş bir habere imza attı; Burger King’e satılan toplam 164 bin adet hamburgerlik ette salmonella ve listeria bakterilerinin saptanması sonucu başlatılan soruşturma ertesinde, bu “zehirli” etlerin imha edilmediğini, akıbetlerinin de şu an itibarıyla bilinmediğini duyurdu. Maret, Al-Et gibi markaların ürünlerinden bazılarında da benzer riskin saptandığı ve yine gereken imha işleminin yerine getirilmediği ortaya çıktı. Gerek Burger King, Fasdat Gıda, Maret gibi kurumların <i>Taraf</i>’a yaptığı açıklamalar, gerek Tarım Bakanlığı’nın verdiği bilgiler, ürünlerdeki bakteri kontaminasyonunu doğrular nitelikte ancak imha edilmesi gereken etin başına gelenlerle ilgili rivayet muhtelif.</p>
<p>Bütün bu açıklamalar ertesinde, ortada söz konusu bakterili etlerin piyasaya verildiği yönünde bir şüphe var. Hayati bir şüphe bu, zira tüketilen gıda ürünlerinde yüksek miktarda bulunması halinde, hamilelerin düşük yapmasına ve bazı durumlarda ölüme yol açabilen bakterilerden söz ediyoruz.</p>
<p><i><br/>Taraf</i>, bu bakterileri ihtiva ettiği saptanan 12 ton etin peşini bırakmayacak; bu etin imha edildiğini kanıtlayabilecek her belgeyi yayımlamaya hazırız; imha edilmesi gerekirken, eğer bu yapılmamışsa ve etler tüketime sunulmuşsa, bunda sorumluluğu olan her kurumun da adalet önünde hesap vermesinin takipçisi olacağız. </p>
<p>Öyle anlaşılıyor ki, sadece biz değil, tüketici dernekleri de bunu yapacak.  Nitekim Tüketiciler Birliği, Gıda Güvenliği Derneği gibi kuruluşlar dün ses verdiler. Tarım Bakanı Mehdi Eker de, konuyla bizzat ilgileniyor. </p>
<p>“Bakterili hamburger” haberimizin bu spesifik sağlık riskini ve muhtemel ihmali ortaya koymanın ötesinde kalıcı bir işlevinin de olacağını umuyoruz. Kazım Çeliker’in haberi bize, seksen yedi yıldır demokrasinin altyapısını kuramamış bir cumhuriyette, bir yandan siyasi rejim tartışması, bir yandan kirli bir savaş sürüp giderken, ilk bakışta “lüks” ya da “ikincil” gibi görünse de, aslında diğer bütün gündem maddelerinden daha elzem olan gıda güvenliğinde idealden ne kadar uzak bir noktada olduğumuzu hatırlattı. Dünyanın birinci sınıf devletlerinden biri olmanın en önemli koşulu, vatandaşının sağlıklı yaşama hakkını gözetmekse şayet, Türkiye Cumhuriyeti’nin yargısız infazlarla, faili meçhullerle, işkencelerle değil sadece, gıda güvenliği konusunda yeterince titiz ve şeffaf olmamakla da, bu temel görevi savsakladığını söylemek mümkün.</p>
<p>İyi haber şu: Tarım Bakanlığı, ‘marka’yı korumak adına ‘halk sağlığı’nın riske atılması sonucunu veren sistemi yıkmak için çalışıyor. Avrupa Birliği ile üyelik müzakerelerinin “Gıda Güvenliği, Veterinerlik ve Bitki Sağlığı Politikası” başlıklı 12’nci faslının başarıyla tamamlanabilmesinin koşulu, Tarım Bakanı’nın deyişiyle “Hakkâri’deki tüketicinin, Paris’teki tüketicinin standartlarına eriştirilmesi” olacak zira.</p>
<p>Tabii, bu reforma Türkiye’deki şirket ve markaların da uyum sağlaması gerek. Nitekim “bakterili hamburger” haberinin Burger King markasına zarar verdiği, Maret’in hamburger ve dilimli dana jambonlarıyla ilgili olarak “İçinde listeria var” şeklinde rapor tutulduğunun duyurulmasının Koç’a haksızlık olduğu yönünde tepkiler de aldı <i>Taraf</i>.</p>
<p>Oysa Hakkâri’deki tüketicinin ulaşmasını dilediğimiz Paris standartları, tam da bu haberlerin hedeflediği şeyi, yani şeffaflığı esas alıyor. <i>Taraf</i> Ekonomi Şefi Eylem Düzyol, Paris standartlarını bugünkü haberinde anlatıyor. Bense yıllarca yaşadığım Amerika’daki uygulamaları biraz biliyorum. Orada, gerek Sağlık Bakanlığı’na bağlı FDA (Gıda ve İlaç İdaresi), gerekse Tarım Bakanlığı’na bağlı FSIS (Gıda Güvenliği ve Teftiş Hizmetleri) adlı kuruluşlar, sağlık riski oluşturduğu saptanan gıda ürünleri konusunda tüketiciyi bilgilendirmekle yükümlüdür ve yerel televizyonlar hemen her gün, “şu” marka salamın ya da “şu” marka konservenin “bu“ ve “şu” türlerinin, “şu” bakteriyi içerme ihtimaline ilişkin haberler yaparlar. Zira taze gıdanın, özellikle de et, süt, balık gibi ürünlerin kontaminasyon riski her yerde var, mühim olan bu risk saptandığında halkı zamanında uyarmak... FDA ve FSIS, duruma göre, geri çağırma (recall) yani “tüketicinin satın aldığı ürünü tüketmeden iadesini talep etme” ve piyasadan çekme (market withdrawal) yani “riskli gıdanın dağıtıldığı market ve lokantalarda satışa sunulmadan toplanıp imhası” için karar verirler. Bu kararlarda marka telaffuz edilir, üretici şirketin ya da satış noktasının adı saklanmaz çünkü ABD yasaları bu konuda tam şeffaflık öngörür.</p>
<p>FDA ya da FSIS’in internet sitelerine şöyle bir bakmak bile bu şeffaflığı kanıtlıyor zaten. Yazımı bu sitelerde rastladığım birkaç örnekle bitirmek istiyorum:</p>
<p>FDA, 16 eylülde Oregon eyaleti Charleston kentindeki Hallmark Balıkçılık tarafından üretilen paketlenmiş yengeç eti ürünlerinde “listeria bakterisi,” yani bizim Burger King hamburgerlerinde rastlanan bakteriden saptamış. Bunun üzerine aynı gün, bir geri çağırma kararı duyurmuş. Karar Oregon, Washington, Kaliforniya ve Nevada olmak üzere toplam dört eyalette, Hallmark, Peacock, Quality Ocean ve Yaquina Bay markalarıyla satılan değişik büyüklük ve tipteki paketlenmiş yengeç eti ürünlerini kapsıyor. FDA’in websitesinde bu ürünlerin seri kod numaraları ve ayrıntılı tarifi var. “Listeria’nın küçük çocuklarda yaşlılarda ve hastalarda ölüme yola açabileceği” uyarısı da yine aynı kararla birlikte tüketiciye iletiliyor. Dahası, üretici şirketin telefon numarası ve sorumlu yetkilisinin adı, elektronik posta adresi eklenmiş ki, tüketici satın aldığı ürünü iade etmek isterse ne yapacağını bilsin.</p>
<p>Bir örnek de FSIS sitesinden: 23 ağustosta New York eyaleti Buffalo kentindeki Zemco Sanayi’nin ürettiği et ürünlerinde yine “listeria” bakterisi bulunmuş. FSIS geri çağırma kararı almış ve bunu “Yüksek Sağlık Riski” koduyla duyurmuş. İlgili sayfada, New York’taki şarküteri ve sandviççi türü işletmelere dağıtımı yapılan toplam 380 bin pound (yaklaşık 175 ton) jambon, salam, rozbifin geri çağrıldığı, ambalaj ayrıntıları, seri kod numaraları vb. verilerek aktarılıyor. Ayrıca listerianın neden olduğu “listeriosis” riskine karşı ne tür sağlık önlemleri alınabileceği konusunda da geniş bir bölüm var.</p>
<p>Şeffaflık böyle bir şey velhasıl; darısı başımıza...</p>
<p><b><br/>ycongar@mac.com</b><b>     </b></p></div>

Kaynak: [taraf.com.tr](http://www.taraf.com.tr:80/yasemin-congar/makale-tuketiciler-dikkat.htm), [web.archive.org (arşiv bağlantısı)](http://web.archive.org/web/20100922184900/http://www.taraf.com.tr:80/yasemin-congar/makale-tuketiciler-dikkat.htm)
# PKK için sivilleşme vakti 

*Yasemin Çongar 22.09.2010*

<div class="yazi"><p>PKK ve PKK’ya eklemlenmiş Kürt çevreleri önemli bir yol ayrımında: Ya silahlı mücadeleye aynen devam edecekler ya da ellerini tetikten çekip, Kürt halkının talepleri doğrultusunda siyaset yapacaklar, siyasetin sınırlarına tosladıkları yerde de sivil itaatsizlik eylemlerine yönelecekler...</p>
<p>Birinci seçenek, sadece ölmeye ve öldürmeye devam etmek anlamına gelmiyor; <b>PKK’nın belki hiçbir zaman resmen kaybetmeyeceği ama asla da kazanamayacağı bir savaşı sürdürmesi, son kertede, Kürtlerin “eşit vatandaşlık” talebinin karşılanmasını geciktiren, bölgedeki özgürlük ve refah özleminin önüne set çeken bir işleve sahip.</b> “Silah” bugün gelinen noktada, uğruna savaşıldığı iddia edilen şeyin elde edilmesini sağlamıyor artık, aksine bunu öteliyor, zorlaştırıyor.</p>
<p>Esasen, ikinci seçeneğin, yani siyaset kulvarının tam olarak kullanılabilmesinin önündeki en büyük engel de silahların susmaması. Savaş, Ankara’nın Kürtlere yönelik siyasetini köreltmekle kalmıyor, Kürtlerin siyasi ufkunu da daraltıyor. PKK’nın silahlı gücü ve bu gücü elinde tutan dağ kadrosunun  tercihleri, örgütün yörüngesindeki Kürt siyasetçilerin seslerini kısıyor ve daha geniş bir tabana nüfuz etmelerini engelliyor. </p>
<p>Yürürlükteki “ateşkes,” siyasete yer açma, diyaloga imkân sağlama açısından olumlu bir fırsat belki. Ancak Ramazan’daki imam cinayetleriyle bizzat örgütün gerçekleştirdiği ihlal, yine dokuz can alan son mayınlı saldırıyla, örgütün (ya da devletin) içindeki bazı birimlerin yaptığı sabotaj gösteriyor ki, siyasetin sonuç alabilmesi için çok daha “sağlam” bir ateşkese ihtiyaç var. <b>PKK tarafından daha kararlı ve daha kalıcı bir iradeyle ortaya konup desteklenecek, daha uzun süreli bir “eylemsizlik” uygulamasının başlatılması gerekiyor.</b></p>
<p>Burada, doğrudan ve bütün kapsamıyla, Kürt meselesinin çözümüne dönük siyasetten söz ediyorum. Dolayısıyla, BDP’nin Meclis’teki ve belediyelerdeki varlığının ötesindeki bir şey bu; Demokratik Toplum Kongresi’ni de aşan bir şey. <b>PKK, istese de istemese de, bugün artık Kürt meselesinin çözümünde Kürt halkı adına taraf olanlar, PKK’yla ilişkili, örgüte eklemlenmiş çevrelerden ibaret değil.</b> Kürtlerin hak ve özgürlük taleplerine sahip çıkan çok daha geniş bir siyasi taban ve onun kanaat önderleri var. Silahların gölgesine rağmen PKK’dan farklı ses çıkarmayı göze alan bir Kürt sivil toplumu var. 12 eylül referandumu öncesinde, Kürt derneklerinin BDP’den farklı tavır alması, Kürt siyasetinin mevcut çoğulculaşmasının dışavurumuydu. Nitekim Tarhan Erdem’in araştırma sonuçları da, “Ben Kürdüm” diyen seçmenlerin yüzde 52’sinin “evetçi,” yüzde 34’ünün “boykotçu,” yüzde 13’ünün ise “hayırcı” olduğunu ortaya koydu.</p>
<p><b><br/>İşte PKK için, silahları susturarak fiilen siyasallaşmanın, siyasi kanalların tıkandığı noktalarda da sivil itaatsizlik eylemlerine yönelmenin bugün artık “yegâne akılcı mücadele seçeneği” olarak belirmesi de bu ortamın sonucu. Bir yandan, devletin Apo’yla diyalogunun bugüne dek hiç olmadığı kadar geniş bir toplumsal kabule kavuştuğu, öte yandan, Kürt taleplerine sahip çıkan ama PKK’nın kontrolüne girmemiş bir sivil siyaset potansiyelinin, yine bugüne dek hiç olmadığı kadar güçlendiği bir ortamdayız.</b> Başka deyişle, PKK siyasi alanda bir “güç” ve dolaylı da olsa bir “muhatap” olarak kabul görürken, bu siyasi alan, aynı zamanda, PKK’nın Kürtler arasındaki rakiplerinin de güçlenmesine, çeşitlenmesine, etkinleşmesine tanıklık ediyor. </p>
<p>Bu noktada, PKK akıllı davranabilse, İmralı inisiyatif alsa, dağ kadrolarının siyaseti silahla tıkaması uzun soluklu bir eylemsizlik süreciyle önlenebilse, hem Kürt meselesinin çözümünde daha hızlı adım atılabilir hem de örgütün, “dağdan iniş” sonrasında daha hızlı bir şekilde siyasete dahil olması sağlanabilir.</p>
<p><b><br/>Aslında, PKK son dönemde “sivilleşme” yönünde bazı adımlar attı. Şahsen bana “akılsızca” da gelse, referandum boykotu bir tür sivil itaatsizlikti. Aynı şekilde, bugünlerde zayıf bir katılımla süren okul boykotu da meşru bir sivil itaatsizlik eylemidir.</b> <i>(Çocukların bu işten zarar gördüğüne inandığım için, okul boykotuna özel bir sempati duymuyorum ama ardındaki ‘anadilde eğitim talebi’nin yüzde yüz haklı olması ve yönteminin şiddet içermemesi nedeniyle bu eyleme saygım var.) </i></p>
<p>Bu iki boykot, eğer “sivil” sınırlar içinde tutulsaydı,  PKK’nın silahsız bir güç denemesi olarak çok daha büyük saygı görebilirdi. Sorun, PKK’nın bir sivil itaatsizlik eylemini bile, silah tehdidiyle hayata geçirmek istemesinde yatıyor. Referandum öncesi, sandığa gidecek olanların sindirilmesine yönelik her çıkış, “evet” oyu vereceğini açıklayanlara yönelik her tehdit, örgütün sivil olgunluktan ne denli uzak olduğunun göstergesiydi. Aynı şekilde, eğitim boykotu gibi sivil bir eylemi, okulları ateşe vererek “destekleyen” PKK, bu yolla, eylemin ruhu kadar, mesajını ve etkisini de zayıflattığının farkında bile değil belki. <b>Nitekim PKK’nın “siyasi rakip” saydığı imamları öldürmesi de, o imamların camilerini boykot etmek gibi kendi içinde yine “radikal” ama “sivil” bir seçeneğin örgütün aklına bile gelmediğini düşündürdü ve Apo, neden sonra, nihayet geçen hafta, “İmamları öldürmeyin, yalnızlaştırın” tavsiyesinde bulunarak bu seçeneği ortaya sürdü.</b> Peki, silaha bunca tutsak bir örgütün sivilleşmesi nasıl mümkün olacak? <i>(Bu konuya devam edeceğim...)</i></p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-pkk-icin-sivillesme-vakti.htm), [web.archive.org (arşiv bağlantısı)](http://web.archive.org/web/20100924143639/http://www.taraf.com.tr:80/yasemin-congar/makale-pkk-icin-sivillesme-vakti.htm)
# Eylemsizlik, sivilleşme, çözüm

*Yasemin Çongar 24.09.2010*

<div class="yazi"><p>Evet’in hasadı başladı. Referandumda alınan yüzde 58’lik sonuç, Anayasa değişiklikleriyle vesayet sistemini delmenin yanı sıra, “yüzleşme” ve “barış” için elverişli bir siyasi ortamın oluşmasını sağladı. Bir bakıma, Başbakan’ın dediği oldu ve seçmen oylarıyla bir kapıyı açtı. O kapı, hem yeni Anayasa’ya giden yola çıkardı bizi, hem de Türkiye’nin en “derin” meseleleriyle yüzleşip en büyük derdine derman bulabilmek için yeni bir enerji sağladı.</p>
<p>Turgut Özal suikastı ile Eşref Bitlis’in şüpheli ölümünün bunca yıl sonra yeniden soruşturma konusu yapılması, bana göre basit tesadüflerin, rastgele demeçlerin bir sonucu değil... Bu dosyalar raftan iniyor, çünkü Türkiye’de değişimi talep eden birikim, 2000’li yıllarda yoğunlaşan Ergenekon soruşturmasını, on-yirmi yıl daha geriye taşıyıp, bir tür “proto-Ergenekon” (ilk Ergenekon) hesaplaşması başlatabilecek güçte artık. </p>
<p>Bu, sadece 12 Eylül darbesiyle değil, 28 Şubat’la da hesaplaşmak, sadece Özal’a yönelik başarısız suikasta değil, belki Özal’ın “şüpheli” ölümüne de yeniden bakmak; ve en önemlisi de, Türkiye’deki otuz yıllık “kirli” savaşın şikelerini, karanlık işbirliklerini, barış çabasının her defasında nasıl sabote edildiğini, kısacası bütün bir JİTEM tarihini ortaya çıkarmak için bir fırsattır. Yüzde 58’lik ‘evet,’ siyaset kurumu ve yargı içindeki demokrat aktörlerin, bu fırsatı kullanmalarını kolaylaştırdı. </p>
<p><b><br/>Referandum, bir yandan “derin” bir yüzleşme için ortam hazırlarken, bir yandan da, siyaseti Kürt sorununda çözüm için gerekli cesur girişimlere amade kıldı. Erdoğan hükümetinin savaşı bitirecek adımları atması bugün, 12 Eylül 2010 öncesinde olduğundan çok daha kolay.</b></p>
<p>Nitekim dün Ankara’da Başbakan Yardımcısı Cemil Çiçek ile Adalet Bakanı Sadullah Ergin’in, Selahattin Demirtaş ve diğer BDP yöneticileriyle görüşmesinden, karşılıklı olarak “çözüm mümkün” mesajı çıktı. </p>
<p>Bu görüşme sonrasında, uzun siyasi geçmişinin belki de en makul konuşmasını yapan Çiçek, barış arayışını gölgeleyecek hiçbir telaffuzda bulunmadı. Dahası, Hakkâri’nin Geçitli Köyü’nde dokuz can alan mayınlı saldırı ardından Ankara’dan gelen “acul“ açıklamaların aksine, Çiçek, ihtiyat payı bıraktı, PKK’yı suçlamak yerine, “kim yapmış olursa olsun” sözleriyle, bu saldırının daha “derin” bir nitelik taşıyabileceğini kavramış göründü. </p>
<p>Bugün, Aysel Tuğluk İmralı’da Abdullah Öcalan’la görüşecek. Ardından Başbakan Erdoğan’ın, “eski milletvekili” sıfatıyla Ahmet Türk’le konuşması bekleniyor. Bunlar, Kürt sorununda “çözüm” için gerekli, doğru adımlar...  Hakkâri saldırısının bu adımları önlemesine izin verilmemiş olması da, en az görüşmelerin kendisi kadar önemli... Zira bu, barışa dönük diyalogun, şike baskınlarla, alçak pusularla sabote edilmesinin artık çok daha zor olacağını gösteriyor. Güçlükonak’tan Dağlıca’ya, Reşadiye’den Hantepe’ye, bu topraklardaki kirli savaş ittifakını ortaya koyan olaylardan çok şey öğrendik. Ankara’daki hükümeti ve asıl önemlisi bu toplumun (Türklerin ve Kürtlerin) çoğunluğunu, buna benzer şiddet eylemlerini kullanarak, çözümden caydırmak eskisi kadar kolay değil artık. </p>
<p><b><br/>Öte yandan, mühim olan sahadır; “çözüm” masada konuşulur ama son kertede masada değil, sahada hayata geçer.</b> Barışı sahada filizlendirmek için, hükümete, sivil-asker bürokrasiye, Kürt siyasetinin hem PKK yörüngesindeki hem de örgütten bağımsız temsilcilerine ve Türküyle Kürdüyle sivil topluma büyük görev düşüyor. </p>
<p><b><br/>İlk adım, PKK’nın ateşkes kararının hakiki, güvenilir ve uzun süreli bir “eylemsizlik” sürecine dönüştürülmesidir ki, böylesi bir “süresiz ateşkes” ilanının kıyısında olabiliriz. </b>Bu ilanı anlamlı kılacak olan şey de, devletin ve örgütün içindeki “derin” unsurlara, çözüm çabasını sabote etme şansı verilmemesidir. <b>Eğer Abdullah Öcalan, PKK’nın silahlı unsurlarının sınırdışına çekilmesini sağlarsa, hem asker-gerilla karşılaşmaları önlenir hem de bölgedeki provokasyonlar çok daha kolay deşifre olur.</b> Böyle bir “çekilme” çağrısı, dağdan iniş hedefi gerçekleştiğinde, yurda dönmek isteyecek silahsız örgüt mensuplarının topyekûn hareketini de mümkün kılar. Öcalan bu çekilmeyi sağlarsa, PKK’nın Türkiye’deki “siyasi” tabanını, sivilleşerek etkinleştirmesinin yolu açılacak; şiddeti dışlayan, direnişini “sivil itaatsizlik” sınırları içinde tutan bir PKK ile konuşulması da çok daha kolay olacaktır.</p>
<p>Bu noktada, ayrıca, Kürt siyasetinin ve sivil toplumunun PKK’nın yörüngesine girmeyi reddeden unsurlarının da güçlenmesini, çözüm sürecinde çok daha etkin ve görünür olmasını bekleyebiliriz ki, bence bu da bir yönüyle ‘evet’in hasadıdır. Ama nedeni ne olursa olsun, Kürt coğrafyasının çoksesliliğinin dışavurumu, PKK’yı da siyaset alanını daha etkin kullanmaya zorlayacaktır. Benzer şekilde, <b>Ankara’nın “barış” hedefini ciddiye alarak, bu hedefe yönelik girişimlerin sabote edilmesine imkan vermeden iş yürüttüğü bir Türkiye’de, PKK’nın ölümden medet uman her eylemi, giderek kendi tabanında da kırılmalara yol açma potansiyeli taşıyor.</b></p>
<p>Son olarak, referandumun gösterdiği “yeni Anayasa” istikameti, Kürtlerin, kapsayıcı bir vatandaşlık tanımı ve anadilde eğitim hakkı gibi, özü “eşitlik” olan taleplerinin çözüm yerini de işaret ediyor. Dün Ankara’daki hükümet-BDP görüşmesinden sonra, hem Demirtaş hem Çiçek “yeni Anayasa” sözünü telaffuz ederek, bu gerçeğin farkında olduklarını yansıttılar.</p>
<p><b><br/>AKP eğer Türkiye’de barışın kuruculuğunu yapmak istiyorsa, yeni Anayasa’nın Türkiye’deki hiçbir etnik, mezhepsel, dinî kimliğin kendisini “ikinci sınıf” hissetmesine imkân vermeyecek bir dille yazılması için çalışmalı. </b>Ancak o zamana dek, hükümetin Kürt coğrafyasında “sivilleşmeyi” kolaylaştırmak adına yapabileceği başka şeyler de var. “Kürtçe eğitim” olanaklarının genişletilmesi yoluyla, “iki dillilik” hakkına resmen sahip çıkılması, bunların başında geliyor. <b>Uluslararası “barış ustası” Martti Ahtisaari’nin Tuğba Tekerek’e söylediği “Türkiye’de yaşayan her Kürt iki dilli olabilmeli” sözünün hayata geçmesi için, bu toplumun (Kürdüyle Türküyle) kolayca benimseyebileceği bazı adımlar atmak, hele yüzde 58’den sonra, o kadar da zor değil.</b> Bu konuya devam edeceğim...</p>
<p>ycongar@mac.com</p></div>

Kaynak: [taraf.com.tr](http://www.taraf.com.tr:80/yasemin-congar/makale-eylemsizlik-sivillesme-cozum.htm), [web.archive.org (arşiv bağlantısı)](http://web.archive.org/web/20100925202952/http://www.taraf.com.tr:80/yasemin-congar/makale-eylemsizlik-sivillesme-cozum.htm)
# Yürüyerek kaçanların ölümle karşılaşması

*Yasemin Çongar 25.09.2010*

<div class="yazi"><img align="left" alt="Yürüyerek kaçanların ölümle karşılaşması" border="0" src="http://www.taraf.com.tr/fotoraflar/makaleler/yuruyerek-kacanlarin-olumle-karsilasmasi_9578_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>***</p>
<p>Mekânın içinde hareket etmeyi seven bir kul, sayfa uğruna sokağı terk ettiğinde, içinde hareket edebileceği mekânlar yaratan yarı tanrı-yarı kul birine rastlar. Yürüyüşçüyle edebiyatçı böyle buluşur. Çok özel bir buluşmadır bu; okurken değil sadece, yürürken de en büyük mesafeyi zihnimizin kat ettiğini hatırlatan bir temastır. </p>
<p>Sokağı terk edip sayfaya varan okur, yürüyüşünü yazarın kurduğu dünyada sürdürürken, bir yandan da içine doğduğu dünyayı arşınlamaktadır zihni, sayfadaki kelimelerde mahallesini, ailesini, kendisini aramaktadır. <b>Tırmandığımız her yokuş, içinden geçtiğimiz her tünel, köşesini döndüğümüz her sokak gibi, mısralarında dinlendiğimiz bir şiir ya da cümlelerinde dolaştığımız bir hikâye de, en sonunda kendi içimize vardırır bizi. Her yol aslında ölümümüze çıkar.</b> </p>
<h4><br/>Kaldırım botanikçilerinin izinde</h4>
<p>Bir de tabii, yürüyen yazarlar var; yürüyerek arayan, yürüyerek bulan, yürüyerek yazan edebiyatçılar var. Onlara, “<i>flaneur</i>” demişti Baudelaire. Farklı anlamlarının her birini ender birer mücevher gibi içinde saklayan bir hazineye benzetiyorum ben bu kelimeyi; hiçbir sözlükteki hiçbir tarifi, bir bütün olarak <i>flaneur</i>’ün hakkını vermiyor sanki; Fransızcadan başka herhangi bir dile hakkıyla tercümesi mümkünse de, ben beceremiyorum. Zira kelimeyi yeniden doğuran şairin deyişiyle, “mükemmel bir tembel”dir <i>flaneur</i>, “tutkulu bir gözlemci”dir; aylaktır, başıboştur ama ayağının götürdüğü yere zihnini de götürür. <b>1863’te Le Figaro’da yayımlanan makalesinde, “<i>Flaneur</i>’ün kimyasal elementi kalabalıktır” diye yazar Baudelaire. “Kuşlar için hava, balıklar için su neyse,” yürüyen bir edebiyatçı için de kalabalık aynı şeydir <i>Şer Çiçekleri</i>’nin şairine göre.</b> Bir tür, “evden uzakta olma ama her yerde kendini evinde hissetme” halidir <i>flaneur</i>’lük; “dünyayı görmek, dünyanın merkezinde olmak ama bunu yaparken dünyadan saklanmaktır.” </p>
<p>Yetmiş yıl kadar sonra, bu kez Walter Benjamin, Baudelaire üzerine yazdığı kitabı <i>flaneur</i>’lüğü anlatan bir bölümle başlatır ve kapitalizmin yeniden kurduğu, iç mekânla dış mekân arasındaki sınırları giderek belirsizleştiren şehirlere getirir sözü. Bu şehirlerde, sınırlara aldırmaksızın yürüyen ve sınırları eriterek yazan edebiyatçılar vardır. Benjamin’den, <i>flaneur</i>’ün muhtemel karşılıklarından biri olarak “kaldırım botanisti” tarifi kalır bize. Bir de, yürüyüşçüyle edebiyatçıyı yekvücut düşleyen şu satırlar: <b>“Evlerin dış duvarları defterini dayayıp yazdığı masasıydı onun, gazete büfeleri kütüphanesiydi ve kafelerin terasları, çalışmasını tamamladıktan sonra oturup ev halkını süzdüğü birer balkondu sanki.” </b></p>
<h4><br/>Adı “irade,” soyadı “benlik” olan bir yazar</h4>
<p>Bu uzun girizgâhtan sonra, postmodern bir <i>flaneur</i>’ü anlatacağım size. Bugüne dek, benim ilgimi, daha ziyade bir “popüler kültür objesi” olarak çeken, çok üretken, epeyce hergele ve üç ayrı kitabıyla ‘Edebiyatta Kötü Seks Ödülü’ne aday gösterilmesine yetecek kadar da “muzır” bir yazar olarak bildiğim Will Self, son kitabında tam anlamıyla <i>flaneur</i>’lük yapıyor zira; yürüyerek yazıyor. </p>
<p>1961 doğumlu İngiliz romancının yeni kitabı <b><i>Walking to Hollywood</i></b> (Hollywood’a Yürümek), üç ayrı yürüyüşün hikâyesi. Bir bütün olarak okunduğunda, insana ilk anda pek ummadığı türden bir ruhanî devrialem yaptıran yürüyüşler bunlar. Bu duygunun benim için başlı başına bir sürpriz olduğunu söyleyebilirim. Belki de, adı “irade,” soyadı “benlik” anlamına gelen Will Self’in, bugüne dek hep kıyısında durduğu ama bir türlü içine atlayıp, dibine dalmayı göze alamadığı bir derinliği çağrıştıran, ziyadesiyle yüklü bir ismin hakkını ilk kez bu kitapta verdiğini düşündüğüm içindir.</p>
<h4><br/>Dev anıtlar yaratan bir cüce</h4>
<p>Kitabın ilk yürüyüşü, Kanada’daki bir kitap imzalama turunu konu alıyor. Bölümün adı, <b>“Very Little”</b> (Çok Küçük): kahramanı da Will Self’e bu turda eşlik eden, Sherman Oaks. Hayır, Los Angeles’in San Fernando Vadisi’ne gömülmüş, şu meşhur Sherman Oaks Mahallesi’nden söz etmiyorum. Self’in anlattığı Sherman Oaks, uluslararası üne sahip bir heykeltıraş. Kendi bedenini kalıba döküp, sonra kat kat büyüterek dev anıtlara dönüştürmesiyle tanınıyor ve boyu sadece doksan dokuz santim.</p>
<p>Oaks’la yürüyor Self ve yürüdükçe devlikle cücelik üzerine, büyüklüğün büyüsü ve küçüklüğün güçlüğü üzerine düşünüyor. Boy ve hacim, öylesine belirliyor ki dünyaya bakışımızı, Oaks’la Self’in dostluğunun, aralarındaki bir metreye varan dikey mesafeye er geç yenik düşeceğini kavramadan ve bunun acısını peşinen hissetmeden okumak imkânsız bu bölümü. <b>Bu bir metrelik fark, iki hayat arasında devâsâ bir uçurum oluşturuyor; “Ne kadar derin duygusal yaralar taşısam da içimde,” diyor Self, “benim hayatım her zaman şefkatle sarılıp sarmalanacak, içgüdülerimse her zaman ‘uygitsinci’ kılacaktı beni. Oysa insanın iradesini gerçek anlamda kullanması, Sherman’ın hayatına hâkim olan o engellilik haline karşı koyarkenki kuvvetiyle mümkündü ancak...”</b></p>
<h4><br/>Sizi kim oynardı dersiniz</h4>
<p>Will Self’in, Sherman Oaks’tan ebediyen ayrılmasıyla bitiyor <b>“Very Little.” </b>Kitabın ölümle bu ilk karşılaşması, <b>“Walking to Hollywood”</b> başlıklı ikinci bölümdeki, adı üstünde, bizi Hollywood’a vardıran yürüyüşe de bir geçiş aslında. <b>“Biri ya da bir şey filmleri öldürmüştür ve Will Self sinemanın katilinin peşine düşer...”</b> Hayatın, ama Los Angeles usulü “hep daha fazla, hep daha zengin, hep daha canlı, hep daha genç ve güzel” olmaya adanmış bir hayatın kendi içinde bir filme dönüştüğü yürüyüş bu anonsla başlıyor.</p>
<p>Self dahil herkesi bir başka aktörün canlandırdığı her yanı plastik, her yanı selofan, her yanı boya, her yanı “photo-shop” bir maceranın içinde buluyoruz kendimizi. Salman Rushdie bir sokak serserisi olarak çıkıyor karşımıza, Bret Easton Ellis, Orson Welles’in gençliğini oynuyor. Self’i ise kâh Harry Potter serisinden ve tabii Mike Leigh’nin <b>Naked</b> (Çıplak) filminden tanıdığımız yakışıklı David Thewliss canlandırıyor, kâh <b><i>Constant Gardener</i></b> (Arka Bahçe) ve en son, <b><i>Inception </i></b>(Başlangıç)’dan hatırlayacağınız Pete Postlethwaite. <b>Böylece Self, görünümü kendisini andıran, akranı sayılabilecek bir aktörün bedeninden, babası yaşında ve olsa olsa kendisinin yirmi yıl sonraki karikatürüne benzeyen bir başka aktörün bedenine geçerek, her iki halde de, onların bedenlerine sığınıp saklanarak, çevresindeki hayata ancak bir maskenin arkasından katlanabilen sancılı bir ruh olarak dolaşıyor Hollywood’u.</b> Giderek bir saklambaça dönüşüyor bu yürüyüş ve Self, kayıpları arayan bir ebeden ziyade, sürekli sobelenen bir kayıp gibi hissetmeye başlıyor kendisini. <b>“Saklayacak çok şeyi olduğu için, durmadan konuşan ve sürekli sırlarını açık eden insanlar”dan birine dönüşüyor yürüdükçe ve bu dönüşüme yol açan Hollywood’un hükmünü, “Burada kıskandığım yegâne insanlar ölüler” cümlesiyle veriyor.</b></p>
<h4><br/>Sona doğru, sona rağmen yaşamak</h4>
<p><b><i><br/>Walking to Hollywood</i></b>’ın aslında tek bir şeyi anlattığını sanırım bu son cümleyle anladım ben; her yürüyüşün bir kaçış olduğunu ve yürüyerek kaçanların da, er geç ölümle karşılaştığını hatırladım. Kitaptaki üç yürüyüşü de birer hastalık gibi okumak ve her bir marazın içinden ölümle yüzleşmek mümkün bence. Sherman Oaks üzerinden obsesif bir çöküşü, bir duygusal tutulmayı, Hollywood’un hakikate birtürlü güvenemeyen kahramanlarının aynasında ise, müzmin bir paranoyayı, insanın kendisini bir başkası sanmasına varan bir şizofreniyi anlatıyor Self. </p>
<p>Bütün bu hastalıkların ucundaki ölüm ise, asıl üçüncü yürüyüşte, Self’in sonunda her şeyi unutacağımızı bilerek, yavaş yavaş unutmanın hikâyesini yazdığı <b>“Spurn Head”</b> (Spurn Burnu) adlı bölümde çıkıyor karşımıza.</p>
<p>İngiltere’de, Yorkshire’ın mavinin, grinin ve yeşilin adı konmamış bir karışımı olan su, hava ve taş renklerine bürünmüş Bridlington sahilindeyiz. <b>Erozyon öylesine kemirip tüketmiş ki bu sahili, yürürken, “Bu yolculuğu bir başkası yapamayacak” diye içinden geçiriyor Self, “Bir yıl sonra şimdi benim ayaklarımı tutmak için yükselmiş olan bu topraktan eser kalmayacak.” Ve birden, daha uzun yaşamak istemediği, basbayağı sonsuza dek yaşamak istediği gerçeği bir vahiy gibi iniyor Self’e.</b> “Mikrohicivleri ve pis karalamaları tarihin marjlarında unutulmaya mahkûm” bir yazar olarak algılamaya başlıyor kendisini; küçüklüğünün, geçiciliğinin farkına vardıkça ölümden daha çok korktuğunu anlıyor. </p>
<p>Kitabın tam bu yerinde, Will Self’i unutup bir başka yazarı düşündüm ben. Yıllar önce bir gün, Caddebostan sahilinde denize bakarak yürürken, içini kaplayan o tuhaf, o yabancı hissin ne olduğunu uzun süre kavrayamamışken, sonra birden “Ölümden korkmuyorum artık” diye mırıldanıverdiğini anlatan Ahmet Altan geldi aklıma. </p>
<p>Sonra, Fransız antropolog David le Breton’un <b><i>Eloge de la Marche</i></b> (Türkçesi Yürümeye Övgü, Sel Yayıncılık’tan İsmail Yerguz’un tercümesiyle çıktı) adlı mükemmel kitabında gördüğüm o cümleyi arayıp buldum: <b>“Akıp giden zamana ve nihayet bütün yürüyüşlerin sonu olan ölüme doğru yavaş yavaş ilerlemeye meydan okumaktan başka bir şey değildir yürümek.”</b> <i>Flaneur</i> kelimesinin tarifine bunu da eklemek lâzım belki; edebiyatçıyla yürüyüşçüyü yekvücut kılan şeyin, biraz da, ölüm karşısındaki bu meydan okuyuş olduğunu zihnimizdeki sözlüğe not düşmek lâzım.</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-yuruyerek-kacanlarin-olumle-karsilasmasi.htm), [web.archive.org (arşiv bağlantısı)](http://web.archive.org/web/20100928095417/http://www.taraf.com.tr:80/yasemin-congar/makale-yuruyerek-kacanlarin-olumle-karsilasmasi.htm)
# Anadilde eğitim hakkı

*Yasemin Çongar 28.09.2010*

<div class="yazi">Aysel Tuğluk, İmralı’da Öcalan’la görüşürken başladım yazıya... İşaretler, “PKK’nın çatışmasız alanlara çekilmesini de içeren süresiz ateşkes” için İmralı’dan Kandil’e talimat gittiği yönünde. İçimizde en iyimser olanlarımız, memleketin güzergâhını “dönüşü olmayan barış” diye özetliyor. PKK’nın silah bırakmasını da içerecek bir “barışma” sürecinin muhtemel zorluklarına dikkat çekenlerimiz ise, her olumlu adımda “hadi bakalım” deyip, bir sonraki adımın aksamaması için dua ediyor. Kuşkusuz, dik ve dikenli bir yol bu. Yine de, gerilla üniformalı çocuklarla asker üniformalı çocukların birbirinin kanını akıtmayacağı, bu sayede, kalıcı barış ve tam eşitlik için yapılması gerekenler üzerinde düşünmeye zaman ve enerji bulabileceğimiz bir dönemin eşiğindeyiz bence. İnanıyorum ki, siz bu satırları okurken, Aysel Tuğluk da İmralı’dan, bu iyimserliğimi teyit eden mesajlarla dönmüş olacak. <br/><br/>Beklediğimiz olur ve silahlar susarsa, Kürt sorununun yeni isyanlara meydan bırakmayacak şekilde demokratik bir çözüme kavuşturulmasının yollarını daha serinkanlı bir şekilde konuşabileceğiz. Anadilde eğitim hakkının hayata geçirilmesi de bu yollardan biri bence. Başbakan Erdoğan’ın, “Kimse bizden resmî olarak anadilde eğitim beklemesin” sözüne rağmen böyle düşünüyorum. Öncelikle bu sözdeki “resmî olarak” kaydını doğru anlamalı, sonra da bu kaydın nasıl aşılabileceğini ya da bu kayda rağmen neler yapılabileceğini düşünmeliyiz. <br/><br/>Başbakan, “resmî olarak” kaydıyla her şeyden önce, Anayasa’daki “(Devletin) dili Türkçedir” ifadesinin değiştirilmesine karşı olduğunu anlatmak istedi. Ben, kendi payıma, “Türkiye Cumhuriyeti’nin resmî dilleri ...” diye başlayan bir anayasa maddesinin de, bu toplumu ve bu devleti herhangi bir şekilde zayıflatacağını düşünmüyorum ama iktidarıyla muhalefetiyle, böyle bir dilsel çoğulculuğu bu düzeyde resmîleştirmeye hazır olmadığımızı da görüyorum. <br/><br/>Başbakan, o cümleyle ayrıca, Kürtçenin “anadilde eğitim” adı altında öğretilemeyeceğine de dikkat çekti, yani “Kürtçe kurslar ya da Kürdoloji enstitüleri vesaire olsa bile, Kürtçeyi anadil olarak okutan okul açılamaz” demek istedi. Nitekim Anayasa’nın 42. maddesi de “Türkçeden başka hiçbir dil, eğitim ve öğretim kurumlarında Türk vatandaşlarına anadilleri olarak okutulamaz ve öğretilemez” diyor. <br/><br/>Bense şuna inanıyorum; bu topraklarda kalıcı barış, ancak Kürtler, kendilerini Türklerle “eşit vatandaş” hissettikleri zaman mümkün olacak. Yoksa, daha nice ateşkesin, nice müzakerenin sonunun ölümlerle geldiğini göreceğiz, umutlarımız yeşerdiği gibi yine hızla solacak. Türkiye’nin yapacağı yeni anayasanın kalıca barışa hizmet etmesi için “eşit vatandaşlık” hakkını güvenceye alması şart. Bunun da en önemli koşullarından biri, Anayasa’nın 42. maddesindeki kategorik yasağın kaldırılması olacak. <br/><br/>Başbakan’ın Kürtçe eğitime itirazı da, esasen, 42. Madde’deki “anadil” uyarısından mülhem. Zira bu ülkede, Türkçeden başka birçok dil, ana müfredat dili olarak okutuluyor. Hatta çoğumuz, çocuklarımız, “anadilde eğitim görmesin” diye âdeta debeleniyoruz. Biraz parası olan herkes, çocukları anaokulundan itibaren bir ya da daha fazla yabancı dil öğrenebilecekleri, ileri sınıflarda hemen bütün derslerin yabancı dilde yapıldığı okullarda okuyabilsinler diye çırpınıyor. Tabii, İngilizce, Almanca vb. eğitim veren okulların yanı sıra, azınlıkların anadillerini okuyabildiği Rum ve Ermeni okulları da var. Batı dillerini okutan okullara bakıp “İngilizce mubah da, Kürtçe niye mubah değil” deseniz, “ama Kürtçe, bu topraklarda yaşayan milyonlarca insanın anadili” gibi müthiş paradoksal bir cevap alıyorsunuz. “Rum okulu var da, Kürt okulu olmaz mı” deseniz, “Kürtler resmen azınlık değil” diye Lozan’ı çarpıyorlar yüzünüze. Kürtlerin “ikinci sınıf” vatandaşlığa mahkûmiyetinin onaylanıp mühürlenmesi bu kadar kolay velhasıl. <br/><br/>Türkiye (ve eğer “barışın başbakanı” olmak istiyorsa Erdoğan) şimdi bu mührü kırmanın yolunu bulmak zorunda. 42. Madde değişirse, özel kurumların Kürtçe eğitim veren okullar açması mümkün olacaktır. <br/><br/>Aman efendim, Kürtçe kurslar varmış ama talep yokmuş... Bu devirde, İngilizce okumak varken Kürtçe de neymiş! Orası, Kürt anne-babaların bileceği iş; siz anadilde eğitimin önündeki engeli kaldırın, Kürtler isterlerse bu hakkı kullanmayabilirler. <br/><br/>Zira, gerçekten de burada bir lütuftan, bir imtiyazdan değil, bir haktan söz ediyoruz. Bu hakkın hayata nasıl geçeceği ise farklı ülkelerde, farklı uygulamalarla karşılığını buluyor. Avrupa Birliği’nde mesela, anadilde eğitim konusunda, İspanya ve Britanya gibi liberal ülkeler de var, Fransa gibi muhafazakârlar da. <br/><br/>İspanya’da resmî federal dil Kastilyano ama Katalanca, Baskça, Galiçya, Aranes dilleri de “resmen” tanınıyor ve bütün ilk ve ortaokullarda, bölge halkının anadili ile Kastilyano birlikte öğretilirken, iki dilli eğitim de federal bütçeden finanse ediliyor. <br/><br/>İngilizcenin ana yurdu Britanya’da da durum farklı değil. Mesela, Galler’de çocukların yüzde 25’i halen İngilizce yerine Galce eğitimi tercih ediyor, ayrıca bölgede İngilizce eğitim yapan bütün devlet okullarında, 16 yaşına kadar her öğrenci zorunlu ders olarak “Galce” öğreniyor. <br/><br/>Fransa’da durum farklı; ülkenin tek resmî dili Fransızca ve devlet, başka herhangi bir anadilde eğitim için bütçe ayırmıyor. Buna karşın, Korsikaca, Brötonca gibi diller yasal koruma altında; belediyelerin ya da özel kurumların, Fransızcanın yanı sıra bu dillerde de eğitim veren okullar açması serbest. <br/><br/>Türkiye, eğer silahların susmasını fırsat bilip kalıcı barış adımları atacaksa, önünde “anadilde eğitim” açısından birkaç seçenek var ve Kürtçe yasağının bugünkü gibi sürmesi bu seçeneklerden biri değil. Ya Fransa’daki gibi yapacağız; devlet Kürtçe okul açmayacak ama belediyelerin, özel kurumların bunu yapmasına engel olmayacak... Ya da devlet, Doğu ve Güneydoğu’da, resmî dil Türkçenin yanı sıra Kürtçenin (ve belki Arapçanın) öğrenilmesine imkân tanıyacak. Esasen, bu ülkenin Kürtlerine, “devlet sizi makbul sayıyor” mesajını verecek olan da bu ikinci seçenektir. İlk adım, bölgedeki bazı pilot okullarda Kürtçenin (ve belki Arapçanın) “seçmeli ders” olarak müfredata eklenmesiyle atılabilir. Kaldı ki, bu pilot uygulama için 42. Madde’nin değişmesini beklemek bile gereksiz bence. <b><br/><br/>ycongar@mac.com</b></div>

Kaynak: [taraf.com.tr](http://www.taraf.com.tr:80/yasemin-congar/makale-anadilde-egitim-hakki.htm), [web.archive.org (arşiv bağlantısı)](http://web.archive.org/web/20100929155046/http://www.taraf.com.tr:80/yasemin-congar/makale-anadilde-egitim-hakki.htm)
# Aile boyu sol

*Yasemin Çongar 29.09.2010*

<div class="yazi"><p>Adı Adolfe idi ve aile tarihini belirleyen tuhaf tesadüfler olmasaydı eğer, belki de birçok akrabası gibi o da Varşova Gettosu’nda can verecekti. </p>
<p>Faşizmin Avrupa’nın üzerine çöktüğü günlerde, bir Yahudi çocuğu için, soyunu yok etmeye çalışan badem bıyıklı Nazi liderinin adaşı olmak da talihin bir oyunuydu kuşkusuz. Nitekim 1940’ta, on altı yaşındayken Belçika’dan kaçıp Britanya’ya sığındığında, Almanların yetmiş altı gün sürecek Londra bombardımanı (Blitz) başlamıştı ve Adolfe’un burada yaptığı ilk iş, adını değiştirmek oldu. Polonyalı iki Yahudi’nin, Brüksel’de Fransızca konuşarak büyüyen oğlu, yeni bir yurt, yeni bir dil edineceği bu ikinci hayatında Adolfe değil, Ralph olarak tanınacaktı artık.</p>
<p>Benim gibi 1980’lerin ortalarında, bir yandan Sovyetlerin ekşi yüzünü yavaş yavaş kavramaya başlarken, bir yandan da “Demokratik bir sosyalizm pekâlâ mümkün” fikrine sadık kalmaya çalışanların adeta bir kurtarıcı gibi okuyup izlediği bir isimdi Ralph Miliband. Gerek kurduğu <b><i>New Left Review</i></b> dergisi, gerekse <b><i>Parlamenter Sosyalizm</i></b> ile <b><i>Marksizm ve Politika </i></b>adlı kitapları daha o zamanlar “klasik” sayılırdı. Kapitalizmin demokratik-sosyalist bir sistemle alt edilebileceğine olan inanç, dünyanın birçok ülkesindeki gibi, Türkiye’nin “reformist” solcuları arasında da uzun ömürlü olduysa, bu biraz da “Yeni Sol” anlayışını geliştiren Ralph Miliband sayesindedir. (<i>Birileri buna, ‘Miliband yüzündendir’ yorumunu da getirebilir belki.</i>)</p>
<p>London School of Economics çıkışlı Marksist bir sosyolog olan ve dolambaçsız, yalın bir dille yazmasıyla tanınan Miliband’ın, eleştirilerinin odağında sadece “kapitalizm” olmadı hiçbir zaman. O, Stalinizmi de başından itibaren eleştirmesiyle tanındı. Biraz da bu nedenle, Britanya Komünist Partisi’ne üye olmayı hep reddetti. Tabii, İşçi Partisi’ni de esirgemedi; partinin sol kanadından bazı isimlerle yakın dostluğuna ve ısrarlı tekliflere rağmen, “Sosyalizmi kurması imkânsız” dediği bu siyasi yapının parçası olmaya hiç yanaşmadı.</p>
<p>Ralph Miliband, 1994’te henüz yetmiş yaşında ve gayet üretken bir yazarken hayata veda etti. Bugün Londra’nın kuzeyindeki tarihî Highgate Mezarlığı’nda, Karl Marx’ın kabrinin biraz uzağında yatıyor. Miliband’ın 1961’de evlendiği, Polonya doğumlu bir Çek Yahudisi olan eşi Marion Kozak, hâlâ siyaseten aktif, İşçi Partisi’ne üye ve son kongrede, genel başkanlık için yarışan beş adaydan “en solcusu” olarak tanınan sendika kökenli siyahi kadın milletvekili Diane Abbott lehine oy kullandı. </p>
<p>Abbott, malum, İşçi Partisi’nin başına geçmeyi başaramadı. Babaları Ralph’ın göremediği, anneleri Marion’un ise üçüncü bir kişiyi desteklediği büyük rekabet sonucunda, 40 yaşındaki Ed Miliband, yarışın asıl favorisi olan beş yaş büyük ağabeyi David’i geçerek, İşçi Partisi’nin yeni lideri oldu. </p>
<p>İkisi de kendilerini “sosyalist” olarak tanımlasalar da, Miliband kardeşler, babalarından farklı olarak “kapitalizmi yıkma” sevdasında değiller. Onlar, küreselleşmiş piyasa düzeninin mümkün olduğunca eşitlikçi, özgürlükçü ve demokratik bir işleyişe kavuşturulmasını; adaletli bir gelir dağılımını ve bununla uyumlu eğitim, sağlık, çevre politikalarını hedefliyorlar. İki kardeş, “seküler” birer Yahudi olarak yetiştiklerini, dine ve dindarlara saygı duymakla birlikte, Tanrı’ya inanmadıklarını da söylüyorlar. </p>
<p>Gordon Brown’ın başbakanlığı döneminde üç yıl Britanya Dışişleri Bakanı olan, İşçi Partisi’nin kongresine kadar da “gölge dışişleri bakanı” sıfatıyla, muhafazakâr hükümetin dış politikasına muhalefet eden David Miliband, aldığı mağlubiyet ertesinde kuvvetli bir konuşma yaptı. Kardeşiyle arasındaki rekabetin “sabun köpüğü” ağırlığında bir aile melodramına dönüştürülmemesini isteyen ve partililere, “Britanya muhalefetinin yeni lideri Ed Miliband’la gurur duyuyorum. O benim için çok özel biri. Şimdi bizim görevimiz onu, tüm Britanya için çok özel biri yapmak” diye seslenen ağabey, kardeşinin kendisine yaptığı “gölge başbakanlık” teklifine ise pek de sıcak bakmadığını “Dedikodular hiç bitmez” sözüyle belli etti.</p>
<p>Ed Miliband’ın liderlik konuşması ise, ben bu yazıyı yazarken tamamlandı ve internetten canlı dinleyebildiğim kadarıyla, sadece yeni bir liderin değil, yeni bir kuşağın ve yeni bir zihniyetin vurgularını da taşıyordu. “1997 ile 2010 arasında tam beş milyon oy kaybeden İşçi Partisi nasıl yeniden iktidara gelebilir” sorusunun cevabı, bence, Ed Miliband’ın, kongrede bu soruyu bizzat sorduktan sonra söylediği, “Bu salondaki herkes için kabullenilmesi zor olan gerçek şu ki, eski zihniyete karşı çıkarak yola çıkan partimiz kendi mutlaklarının tutsağı haline geldi” cümlesinde gizliydi.</p>
<p>Ed Miliband, selefleri Blair ve Brown’dan farklı olarak, bir yandan orta sınıflara hitap edip ‘merkez’e oturacak ama bunu yaparken ‘merkez’i sola çekmeyi de deneyecek bir siyasi parti hedefliyor. Başarırsa, Avrupa’daki diğer “sosyalist” partilere emsal oluşturması ve “Miliband” adını, çeyrek asır sonra yeniden “sol” arayışların odağına yerleştirmesi mümkün. </p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-aile-boyu-sol.htm), [web.archive.org (arşiv bağlantısı)](http://web.archive.org/web/20101001132953/http://www.taraf.com.tr:80/yasemin-congar/makale-aile-boyu-sol.htm)
# Ateşkes, siyaset, dil

*Yasemin Çongar 01.10.2010*

<div class="yazi"><p>Kandil’den beklenen açıklama dün akşam yapıldı. PKK’nın dağdaki lideri Murat Karayılan, eylemsizlik sürecini bir ay daha uzattıklarını duyurdu. Karayılan’ın asıl mesajı ise, “Önümüzdeki ay içinde, karşılıklı güven verici, barışçı çabaların vücut bulması halinde, sürecin süresiz bir biçimde ateşkese dönüşeceği açıktır” cümlesinde gizliydi.</p>
<p><b><br/>Bu açıklama, Kandil’in, İmralı’dan giden “2011 genel seçimleri sonrasına dek ateşkes” talimatını “şartlı” olarak uygulamaya koyduğu anlamına geliyor.</b> Zira Abdullah Öcalan’ın son avukat görüşmesinde söylediği “Önümüzdeki sekiz ayı heba etmeyelim” sözü, esasen, devletle İmralı’nın üzerinde anlaştığı ateşkes süresini işaret ediyordu. Yani Apo, “en az sekiz aylık bir eylemsizlik” istiyor... Karayılan da dün, “Sürecin süresiz bir ateşkes olarak uygulanması tarafımızdan arzulanmıştır” diyerek bu isteği doğruladı. Ancak Kandil’in, devletin son güvenlik zirvesinden ve MİT Müsteşarı Fidan’la İçişleri Bakanı Atalay’ın ABD ve Iraklı yetkililerle temaslarından rahatsız olduğu anlaşılıyor. Nitekim Karayılan hem bu gelişmeler, hem de süresi doldukça Meclis’e getirilip uzatılan “sınırötesi operasyon” tezkeresinin yeniden gündeme alınması nedeniyle, “süresiz ateşkes” ilanından şimdilik imtina ettiklerini, bu konuda önümüzdeki ay karar vereceklerini söyledi.</p>
<p>Gelinen nokta, iki cümle de özetlenebilir: <b>Birincisi, örgütle devlet arasında karşılıklı güvensizlik, Apo ile kurulan diyaloga rağmen sürüyor. İkincisi, bu güvensizliğe rağmen, ateşkes devam edecek ve ciddi bir provokasyona izin verilmediği müddetçe, silahlar en az bir ay, kuvvetli bir ihtimalle de çok daha uzun süre susacak.</b></p>
<p>Ateşkes, nereden bakılırsa bakılsın, çok önemli bir fırsattır ve iyi değerlendirilirse, son aşamada, PKK’nın dağdan indirilmesini ve silah bırakmasını hedefleyen bir sürecin tamamına erdirilmesi için sağlam bir başlangıç oluşturabilir. <b>Burada anahtar unsur, devletin mevcut süreci “insanların değil silahların; fikrin değil şiddetin tasfiyesi” olarak gördüğünü, örgüte ama daha da önemlisi, Kürt halkına hissettirecek adımlar atmasıdır.</b></p>
<p>Bence iş “siyaset”te düğümleniyor; PKK’lı her vatandaş, bugün ister köyde, şehirde, ister dağda olsun, şiddeti dışlaması koşuluyla “normal” bir hayata kavuşabileceğini, bu “normal” hayatta fikir mücadelesi verebileceğini, yani siyaset yapabileceğini görmelidir. Devlet, bu esnekliğe ve bunun gerektirdiği “kısmî siyasi af” adımına hazır olmalı, af dışı tutulacak lider kadrosu için “üçüncü ülkede ikâmet” formülünü hızla olgunlaştırmalıdır.</p>
<p>Unutmayalım ki, bu ülkede Kürt sorununu PKK başlatmadı. PKK, Cumhuriyet’in en büyük günahlarından olan “Kürtleri yok sayma” ve “Kürtlere zulmetme” politikaları sayesinde oluşup olgunlaşmış acı bir meyve... </p>
<p>Velhasıl, “PKK’nın tasfiyesi,” evet, örgütü ve örgütün sempatizanlarını ürküten, rencide eden, öfkelendiren bir amaç ama aynı zamanda, kategorik olarak ifade edildiğinde, gerçekçilikten uzak bir amaç. Devlet, PKK’yı silahla yenemedi. Bu, sadece gerilla savaşının özgün dinamiklerinden, PKK’nın aldığı dış destekten ya da ordunun beceriksizliğinden ve şike yapmasından kaynaklanmadı kuşkusuz. <b>Devlet, PKK’yı “silahla” yenemedi çünkü PKK’yı doğurup besleyen koşulları değiştirmedi; dolayısıyla da PKK’yı hiçbir zaman “siyaseten” yenemedi, örgütün tabanını eritemedi.</b></p>
<p>Şimdi bir yandan “silahın tasfiyesi” hedeflenirken, bir yandan da PKK ile mücadelenin “siyasi” zeminde sürmesi gerekiyor. Bu, AKP’den HAKPAR’a, CHP’den DSİP’e kadar, Kürtlere söyleyecek sözü olduğuna inanan her partinin PKK zihniyetiyle ve onun siyasi temsilcisiyle (şimdilik BDP) “silahın gölgesi olmaksızın” yarışması anlamına gelir. Bu aşamada, devlete düşen “PKK silah bırakırsa, isteyen PKK’lılar siyaset yapabilir” fikrine açık olduğunu uygun kanallardan ifade etmektir bence. Örgütse, bu andan sonra yapabileceği en anlamlı işin silahı bırakıp siyasi mücadelede yoğunlaşmak olduğunu kavrayacaktır umarım.</p>
<p>Tabii, bazılarının sandığının aksine, Kürt halkının talep ve özlemlerinin tek taşıyıcısı PKK değil; hatta örgüt, uzunca bir süredir, bu taleplerin hayata geçmesini büsbütün zorlaştıran bir işlev görüyor bence. Bu nedenle, Ankara’nın, özel olarak da AKP hükümetinin, bu “ateşkes günlerini” iyi değerlendirmesinin bir koşulu, PKK’yı silahtan uzak tutmaya dönük politikalar ise, diğer koşulu da, Kürt halkının taleplerini karşılamak yönünde adım atılmasıdır.</p>
<p>Kürtler kendilerini “birinci sınıf vatandaş” hissetmedikleri ve bunun güvencesini anayasada görmedikleri sürece, bu ülkenin bir “Kürt meselesi” olacak. Hâlihazırda Anayasa’nın 66. ve 42. maddeleriyle kurumsallaştırılan dışlayıcı yurttaşlık tanımı ve “anadilde eğitim” yasağı, Kürt meselesinin devamının da güvencesi bir bakıma. Türkiye’nin yeni demokratik anayasasında bu iki maddenin yeri yok, olmamalı... Ama yeni anayasa öncesinde de atılabilecek adımlar var. Kürtçe eğitim üzerindeki engeli fiilen kaldırabiliriz örneğin. Bakanlar Kurulu’nun 8 Nisan 2010’da aldığı “örgün eğitim kurumlarında Arapça eğitim ve öğretimin başlatılması” kararı bir emsal oluşturabilir. Nitekim Milli Eğitim Bakanlığı, bu kararı hemen hayata geçirmek üzere, seçmeli Arapça dersi verebilecek öğretmen arıyor şimdi.</p>
<p>Başbakan’ın çok iyi bildiği ve eşi Emine Erdoğan’ın kökeni vesilesiyle sık sık değindiği gibi Türkiye’de “Araplar” da yaşıyor. Adana, Urfa, Mardin, Siirt, Hatay, Bitlis, Muş, Batman ve civarında yerleşik, bir milyon sekiz yüz bin kadar insanımızın anadili Arapça.  </p>
<p>Onların varlığı, Milli Eğitim’in Arapçayı seçmeli ders olarak okutmasına engel oluşturmuyorsa –ki oluşturmamalı- Kürtçenin “seçmeli ders” olarak okullara girmesi de, “ama Kürtçe, Arapçaya kıyasla çok daha fazla sayıda vatandaşımızın anadili” gibi bir gerekçeyle önlenmeyecektir herhalde!</p>
<p>“Kürtçe seçmeli ders,” Kürt vatandaşlarımızın “anadilde eğitim hakkı” talebini karşılamaya yetmez ama bir başlangıçtır ve başlangıçlar önemlidir. Her başlangıç bir istikamet vaadi, bir niyet beyanıdır çünkü. <b>Bakanlar Kurulu, Arapça için aldığı kararı, Kürtçe için de alırsa, bu topraklarda yaşayan milyonlarca Kürde kuvvetli bir “iyiniyet” beyanında bulunmuş olur. Ateşkesin ruhuna uygun bir beyan olacaktır bu.</b></p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-ateskes-siyaset-dil.htm), [web.archive.org (arşiv bağlantısı)](http://web.archive.org/web/20101003072042/http://www.taraf.com.tr:80/yasemin-congar/makale-ateskes-siyaset-dil.htm)
# Acısız ve zafersiz bir hayatın intikamı

*Yasemin Çongar 02.10.2010*

<div class="yazi"><img align="left" alt="Acısız ve zafersiz bir hayatın intikamı" border="0" src="http://www.taraf.com.tr/fotoraflar/makaleler/acisiz-ve-zafersiz-bir-hayatin-intikami_9380_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>***</p>
<p>İçimizdeki hiçlik duygusunu deşmek kadar, bu duygunun suç ortaklarını tanımak da ilgimi çekiyor benim. Ölüm mesela. Ömrümüzün orta yerinde bir gün, varoluşun büyük sırrına ilk eren bizmişçesine sarsılarak keşfettiğimiz geçiciliğimiz değil mi aslında huzurumuzun baş düşmanı? Huysuzluğumuzun bazen kendimize bile açıklayamadığımız sebebi, biraz da, geriye bir çift söz bırakmadan göçüvermemiz ihtimaline isyan eden yüreğimiz değil mi? </p>
<p>Hiçlik duygusundan kurtulmak uğruna, yaşamayı başlı başına bir mücadeleye dönüştüren insan, ölümün intikamını almak istercesine hayatı yeniden doğurmaya başladığında, bir yandan da iyileşiyor mu acaba? <b>Bu dünyaya bıraktığımız bir ses, bir fikir, bir cümle, bir çocuk bizim mutlak sonumuzu ertelemeye mi yarıyor, çoğaltmaya mı? Rütbe-i aklı eserinde görünen o şahsın, ebediyete intikal eden ruha faydası nedir sahi?</b> Yoksa “İnsan doğaötesini ne bilir, ne de bilebilir” diyen İngiliz filozof haklı mıydı? Francis Bacon’ın dört küsur asır önce söylediği gibi, kendi sınırlarına razı gelmeyen “intikamcı” bir insan, yaralarının hep öyle taze kalmasına müstahak mıdır dersiniz? İyi de, madem Bacon’dan bir cümle bugün hâlâ dilimde benim, bu defalık da hükmen mağlup sayamaz mıyız ölümü?</p>
<h4><br/>Konuşa konuşa yazan kadın</h4>
<p>Gözler kibirlidir. Gözlerinin kibrini, kulaklarıyla dizginleyen yazarları seviyorum ben. Gördüklerinden ziyade, işittikleriyle biliyor onlar ve adeta hançereleriyle yazıyorlar. Yerle gök arasında o kadar çok ses var ki, notalarına aşina olsak bile, kendi bedenimizle, kendi gırtlağımızla yeniden yaratamadığımız o kadar çeşitli ses var ki, o sesleri işiterek, dinleyerek, tanıyarak ve yeniden yaratarak yazabilenleri minnetle okuyorum. <b>Çevremizi saran bu yoğun beyaz gürültünün içinde kristalleşen bir sesi yakalayıp, bir insana giden en emin yol yapıyorlar onu.</b> Bir karakteri, kaşından gözünden ziyade, sesinin tınısıyla; cümlelerinin müziği, fısıltısının kadifesi, gülüşünün vibratosuyla; hangi harfleri yutup hangi heceleri vurguladığıyla tanıtıyorlar bize. Böylece, başkalarının yargılarıyla aşırı yüklenmiş bir görselliğin tutsaklığından bir nebze kurtuluyor, kişiliklerinin birer yankısı olan sesleriyle ayırt etmeye başlıyoruz bir romanın insanlarını.</p>
<p>Böyle bir kitap keşfettim bu hafta; hançeresiyle yazan bir kadın keşfettim. İspanya’da geçen ay yayımlanan <b><i>Tuyas</i></b> (Seninki), hepi topu 160 sayfalık, kısacık bir roman ve bazı bölümlerinin baştan sonra diyalog halinde yazılmış olmasıyla değil sadece, iç monologların kendine özgü dalga boylarıyla sağlamlaşan sahiciliği ve kitabın, bir bütün olarak bir dramaturji gibi tasarlandığı hissini veren akışıyla da, çocukluğumun radyo tiyatrolarını hatırlattı bana.</p>
<p>Romanın yazarı 1960, Buenos Aires doğumlu Claudia Piñeiro’nun aynı zamanda bir dramaturg olduğunu, piyesler yazdığını sonradan öğrendim. Piñeiro’nun sinemaya da uyarlanan <b><i>Las viudas de los jueves</i></b> (Perşembe Dulları) ve <b><i>Elena sabe</i></b> (Elena Biliyor), <b><i>Las Grietas de Jara</i></b> (Jara’nın Çatlakları) gibi ödüllü romanlarını da bilmiyordum doğrusu. Günümüz Arjantin edebiyatının bu kuvvetli yazarıyla ilk kez, İspanya’da yayımlanan son romanı vesilesiyle <b><i>El Pais</i></b>’e bir mülakat verdiği için tanışmam, talihimin gecikmiş bir lütfudur belki. Zira <b><i>Tuyas</i></b>, bütün o çoksesli sükûneti içinde, birçoğumuz gibi benim de tedaviye muhtaç hallerime dokunan bir roman.</p>
<h4><br/>Kapalı bir hayatın kâbusu</h4>
<p><b><br/>“O sırada, Ernesto benimle sevişmeyeli bir aydan fazla olmuştu”</b> diye başlıyor <b><i>Tuyas</i></b>, ve devam ediyor, <b>“ya da iki ay olmuştu. Bilmiyorum.”</b> Bu ses, Ernesto’nun karısı Ines’e ait. Akşamları eve yorgun dönen bir kadın Ines; Lali adlı ergenlik çağında bir kızı var ve Ernesto’yla evlilikleri, ikisinin de aslında içlerini kaplayan “hiçlik” duygusuyla boğuştuklarını bile fark etmeden, huzursuzluklarının adını koymaya yeltenmeden, huysuzlanmayı ise sürekli erteleyerek yaşadıkları ikiyüzlü bir ilişki daha ziyade. </p>
<p><b><i><br/>Tuyas</i></b> bize, bir ailenin küçük yalanlar üzerine inşa edilmiş kapalı dünyasının bir kâbusa dönüşmesini anlatıyor aslında. <b>Ines’in bir gün Ernesto’nun çantasında rujla çizilmiş bir kalp resmi bulmasıyla başlıyor her şey; “seni seviyorum” yazıyor kalbin üzerinde, bir de imza var: <i>tuyas</i>, “seninki” yani.</b> Ines’in bu imzayı gördüğündeki ilk tepkisi, romanın en unutulmaz cümlelerinden biri bence; <b>“Vıcık vıcık bir kelime bu”</b> diye mırıldanıyor kadın, <b>“ama gerçek şu ki, o anda acıttı beni.”</b> Ve bir an için, o acının gerçekliğine uyup, kâğıdı kaptığı gibi kocasının yüzüne çarpmak geçiyor içinden, <b>“Söyle bakalım orospu çocuğu, bu ne”</b> demek istiyor. Yapmıyor ama. Susuyor. Bekliyor. Ines’in gerçeği bilmek ama bunu gerçeğin cismiyle yüzleşmeden yapmak istemesi, şüphelerin sevgiyi, yanılgıların anlamları kemirdiği bir girdaba sokuyor evliliklerini.</p>
<p>Ines, Ernesto’nun sevgilisi olduğunu sandığı Alicia’nın, kocasına âşık ama karşılık görmeyen biri olduğunu, ancak kadının bir kazada ölümünden sonra öğreniyor nitekim ve çok geçmeden gerçek <b>“seninki”</b> çıkıyor ortaya. <b>Evliliğin eskittiği aşkın, ihanetin köpürttüğü öfkeyle beslenmesini anlatan bu ziyadesiyle tanıdık hikâyeyi taze kılansa Piñeiro’nun yarattığı karakterlerin sahiciliği kadar, anlatımına hâkim olan gerilimin ve mizahın ne “vıcık vıcık” bir melodrama ne de ahlakçı bir didaktizme geçit veren kuvveti. <i>Tuyas</i></b>’ı okurken, zaman zaman bir Hitchcock filmindeki gibi sırtınızın ürperdiğini hissediyorsunuz, zaman zaman da Pirandello’nun <b><i>Così è se vi pare</i></b> (Size Öyle Geliyorsa Öyledir) adlı piyesindeki İtalyan ailesinin esrarengiz halleri karşısında yaptığınız gibi kikirderken buluyorsunuz kendinizi. En koyu kâbusun içinde bile, insana “Ben şimdi buna niye güldüm ki” dedirten bir tutam kara mizah bulmak her zaman mümkün zira.</p>
<h4><br/>Üç kuşak ve gençliğin farkı</h4>
<p>Piñeiro’nun yetişkin karakterlerinin hepsi de kendi düştükleri tuzaklarda debelenen insanlar. Ines aslında kuvvetli bir kadın ama artık kendisine saçma gelen bir öfkeyi aşamayacak ve, biraz düşünse, kendisi için eksiklik değil, aslında fırsat olduğunu kolaylıkla kavrayabileceği bir boşluğu doldurmayı deneyemeyecek kadar yerleşik bir karakter. <b>Bir tür orta yaş ataleti var üzerinde; hafızasının ağırlığını taşıyor.</b> Ines’in babası tarafından terk edildiği için kuruyup gitmiş bir kadın olan annesi, her hareketinde bir gölge gibi izliyor onu ve sık sık da yolunu kesiyor, elini tutuyor, en kritik kelimeleri dilinin ucunda kalmaya mahkûm kılıyor.</p>
<p>Ines’in kızı Lali’nin <b><i>Tuyas</i></b>’ın içinden ayrı bir nehir gibi akan hikâyesi ise, Piñeiro’nun yetişkin karakterlerine hâkim olan yavaş-çekim ölüm halinin, gençlere henüz musallat olmadığını hatırlatarak ferahlatıyor okuru. Lali, yaşının bütün komplekslerine ve korkularına rağmen, romanın en aklıselim sahibi, en bağımsız ve iyimser karakteri.</p>
<p>Beni <b><i>Tuyas</i></b>’a bağlayan da bu fark oldu sanırım; kitabı okurken, hikâyenin özgün dinamikleri bir yana, asıl temanın “ömrünün orta yerinde, geçiciliğinin farkına varmış insanların içine düştüğü tuzak” olduğunu düşündüm zira. Lali bu tuzağa henüz düşmeyecek kadar gençti ve geriye bırakacaklarının muhasebesine girişip, kendi hiçliğiyle yüzleşmemişti daha; o da yaralıydı evet, ama yaralarının iyileşmesi kuvvetle muhtemeldi.</p>
<p>Ines ise, Ernesto ile evliliğini kurtarmaktan vazgeçtiği noktada, önüne çıkan iyileşme fırsatını elinin tersiyle itebildi. Çünkü onun için, ruhunda yeni yaraların açılması pahasına, intikam alınması gereken bir şeydi artık hayat. Ernesto’nun kendisini aldatması değildi mesele; başka kadınlar umurunda değildi. <b>Ines, sırf hayatın içinden fark edilmeksizin geçip giden bir kadın olmamak, içindeki “hiçlik” duygusunu alt etmek uğruna bir suç işlemeliydi şimdi; İspanyolcadaki o mükemmel deyişle “<i>sin pena ni gloria</i>” (acısız ve zafersiz) bir hayatın intikamını almalıydı ki, ruhu huzura ersin.</b></p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-acisiz-ve-zafersiz-bir-hayatin-intikami.htm), [web.archive.org (arşiv bağlantısı)](http://web.archive.org/web/20101005032730/http://www.taraf.com.tr:80/yasemin-congar/makale-acisiz-ve-zafersiz-bir-hayatin-intikami.htm)
# Bin dokuz yüz doksan üç

*Yasemin Çongar 05.10.2010*

<div class="yazi"><p>Uğur Mumcu’nun 24 Ocak 1993’te öldürülmesinden üç gün önce, Ankara’daki evinde, bana ve o zamanki eşim gazeteci Ümit Aslanbay’a söylediği o cümleyi daha önce yazmıştım: <b>“Apo’yla ilgili kitabım için müthiş belgeler buldum; devletle bağlantısını gördüm.”</b></p>
<p><i><br/>Taraf</i>’ın arşivine girip o sözü yazdığım yazıyı buldum demin; 31 Ekim 2008’de bu sütunda yayımlanmış. Başlığı: <b>“Ergenekon’un derinine inmek, geçmişine uzanmak.”</b> Bir bölümü aynen şöyle: <b>“Ergenekon 1999’da doğmadı. Soruşturmayı yürütenlerin tahminleri doğruysa, bu gizli örgütlenmenin geçmişi en az bir on yıl daha öncesine, yani Soğuk Savaş’ın sonuna, muhtemelen de çok daha gerilere gidiyor. Türkiye’nin bir türlü çözemediği ve bu çözümsüzlüğün de bir sonucu olarak, çoğumuzun bir ucuyla devlete dayandığını düşündüğümüz siyasi suikastlar 1990’lara ve daha öncesine uzanıyor.” </b></p>
<p>Yazının sonunda iki soru sormuşum: <b>“Ergenekon’un ‘en az on-yirmi yıl geriye giden geçmişinde’ Mumcu cinayeti de var mı? Ve bu karanlık örgütün karanlık geçmişi deşilmedikçe, bu devletin derinine inilmesi ne kadar mümkün?”</b></p>
<p>Şimdi, bu sorularla biten yazımdan tam iki yıl sonra, yine benzer bir konuda yazmak için masanın başına geçince, geldiğimiz noktanın önemini daha iyi kavradım birden. 2008 sonbaharında, ne zaman başlayabileceğini ya da başlayıp başlayamayacağını benim tam kestiremediğim o çok elzem faaliyet, 2010 sonbaharında başladı zira; karanlık örgütün 1999 öncesinde kalan karanlık geçmişi de nihayet deşilecek. İster Türk Gladiosu deyin adına, ister kontrgerilla ya da “proto-Ergenekon” (ön Ergenekon), derin devletin 1990’lardaki suç dosyalarının birer birer açılmasına tanık olacağız. Turgut Özal suikastı ve ölümü üzerindeki şaibe de bunun parçası, Eşref Bitlis olayı da, Eşref Bitlis’in yakın ilişkide olduğu bir dizi subayın öldürülmesi de, Uğur Mumcu dosyası da...</p>
<p>Haklarındaki soruşturma tatminkâr bir sonuç elde edilmeden alelacele kapatılmış bu vakaların bir anda yeniden gündemimize gelmesi basit bir tesadüf değil. Birinci Ergenekon İddianamesi henüz açıklanmamışken ve bu karanlık yapılanmayla ilgili olarak bugünkünden çok daha az şey bildiğimiz günlerde, soruşturmayı yürüten bir yetkili bana şöyle demişti: <b>“Biz sadece 1999 sonrasında, Ergenekon’un ‘Lobi’ belgesiyle yeniden yapılanması ertesindeki olaylara bakabiliyoruz şimdilik. Daha gerilere uzanmamız mutlaka gerekiyor ama bunun için henüz erken.”</b></p>
<p>Öyle görünüyor ki, iki yıl sonra artık “erken” değil. Türkiye’de bugün, özellikle de 12 Eylül referandumunda alınan kuvvetli “Evet” sonucu ertesinde, devletin içinde 1990’lara neşter atma cesaretini gösterebilen bir iradenin olgunlaştığını düşünüyorum ben.</p>
<p>Esasen, Özalların bu iradenin harekete geçmesi için uzun süre beklediğini, “Turgut Özal’ı 1988’de kim öldürtmek istedi ve Turgut Özal 1993’te niye öldü” sorularının referandum ertesinde yeniden sorulacağı ve bu kez cevapların hakikaten bulunabileceği yönünde kuvvetli bir güvene sahip olduklarını da, yine Özal ailesinin yakın çevresinden işittim.</p>
<p>Nitekim Ahmet Özal, <b><i>Aksiyon</i></b> dergisinin son sayısında Muhsin Öztürk’e verdiği mülakatta çok çarpıcı açıklamalar yapmış. Özal, haklı olarak, 1993 yılı üzerinde duruyor ve devletin arşivlerinde o yılın karanlık olaylarına ışık tutabilecek bazı raporlar olduğunu ifade ediyor. Ahmet Özal’ın, Eşref Bitlis’le Turgut Özal arasındaki yakınlığı ve özellikle PKK konusundaki işbirliğini anlattıktan sonra söylediği şu sözleri bir kenara not etmeliyiz bence:</p>
<p><b><br/>“1993, bu işin bitirilme yılıydı. En son babamla 93’te Aşkabat’ta konuştuğumuzda, ‘Türkiye’ye döneceğim, PKK ve Kürt meselesini bitireceğim’ demişti bana. Bunun bitmesini istemeyen güçler, her kimseler, derin yapı-PKK ilişkisini inceleyen Uğur Mumcu ile işe başladılar. Ocakta Mumcu, şubatta Bitlis gitti. Sonra (Adnan) Kahveci, sonra babam. Sırayla da Madımak, Başbağlar ve 33 er olayları. (...) 93, kavgaların başladığı yıldır ve o kavgalar on yedi yıldır devam ediyor.”</b></p>
<p>Muhsin Öztürk, bu olayların daha önce üzerine niye gidilmediğini sorguladığında da, <b>“O yıllarda askerin ağırlığı çok fazlaydı”</b> diyor Ahmet Özal, <b>“Bugünle mukayese edilmez. Savcılar dokunmazdı böyle suç dosyalarına.”</b></p>
<p>Ben, Turgut Özal eceliyle mi öldü, yoksa iddia edildiği gibi zehirlenme ya da ihmal kurbanı mı oldu, bilmiyorum. Bu belirsizlik, sadece Özal ailesinin ve benim gibi birkaç şüphecinin aklını kemirmiyor. Anketler, bu ülkede çoğunluğun Özal’ın öldürüldüğüne inandığını gösteriyor. Aynı şekilde, Turgut Özal’ın 1988’de kendisini kimin vurdurttuğunu bildiği ama açıklamadığı, bu konuda devletin arşivlerinde bazı raporlar olduğu söyleniyor. Biz, yine işin aslını tam bilmiyoruz.</p>
<p>1993’ün bütün karanlık olayları için söylenebilir bu. İyi haber, bu olayların aydınlığa kavuşturulması yönündeki iradenin şimdi çok daha güçlü olması... Kötü haber ise, tıpkı Ergenekon’un 1999 sonrası faaliyetlerinin soruşturulmasında olduğu gibi, proto-Ergenekon dosyalarının yeniden açılmasına da, orduda, poliste, yargıda ve medyada bir kesimin vargücüyle direnmesi. Yine de, 31 Ekim 2008 tarihli o makaleme bakmak umutlandırdı beni. İki yılda ne uzun bir yol gelmişiz meğer; karanlığın bekçileri nasıl da gerilemiş! Bu gidişin süreceğini düşünüyorum ben. Türkiye’nin o lanet 1993 yılının kanla mühürlenmiş sırlarının bir bir çözüldüğünü görmeye artık hazır olduğuna inanmak istiyorum.</p>
<p><b><br/>ycongar@mac.com</b><b>     </b></p></div>

Kaynak: [taraf.com.tr](http://www.taraf.com.tr:80/yasemin-congar/makale-bin-dokuz-yuz-doksan-uc.htm), [web.archive.org (arşiv bağlantısı)](http://web.archive.org/web/20101008055815/http://www.taraf.com.tr:80/yasemin-congar/makale-bin-dokuz-yuz-doksan-uc.htm)
# Edebiyatla siyaset arasında...

*Yasemin Çongar 08.10.2010*

<div class="yazi"><img align="left" alt="Edebiyatla siyaset arasında..." border="0" src="http://www.taraf.com.tr/fotoraflar/makaleler/edebiyatla-siyaset-arasinda_7217_orijinal.jpg" style="border-right-width:10px; border-color:#FFFFFF"/>O pek tuhaf, pek hüzünlü şehir, içine gömüldüğü gri gölgesinden silkinebilir şimdi, sevinebilir, övünebilir... Lima’dan söz diyorum. Dünyanın en ünlü beyaz balinasının babası, vaktiyle öyle demiş Peru’nun başkenti için: <b>“Yeryüzündeki en hüzünlü, en tuhaf şehir burası.”</b> Herman Melville’in tarifinin mealini yazmak ise, o şehrin çocuklarından birine düşecekti elbet: <b>“Lima’nın bütün kış, sisten bir battaniyeye sarınıp uyumasıydı Melville’i şaşırtan. Hiç kalkmayan bir sisin ve sürekli çiseleyen bir yağmurun altında yaşayanları tuhaf bulmuştu Amerikalı romancı.”</b> Ve Mario Vargas Llosa, bu satırları yazdıktan yıllar sonra, yaşadığı şehrin orta yerindeki başkanlık sarayına yerleşmeye heves ettiği 1989 kışında da, bir an durup Melville’i anacaktı yine: <b>“Lima’nın en büyük sorunlarının sis ve yağmur olduğundan o kadar da emin değilim.”</b> <br/><br/>İspanyol dilinin gelmiş geçmiş en kuvvetli kalemlerinden birinin yarım asra yayılan, fevkalâde üretken yazı hayatının özünü de içinde taşıyor bence bu cümle. Zira her şeyden önce “mizahi ve siyasi” bir yazar Mario Vargas Llosa; günlük gazete makalelerinde, ülkesinin, kıtasının ve dünyanın hallerini dert edinen uzun denemelerinde ya da siyasi piyeslerinde değil sadece, yazdığı yirmiye yakın roman ve hikâye kitabında da, okuru için için güldürmekten, güldürürken sarsmaktan asla geri durmayan bir edebiyatçı... Dalga geçmeyi ve kafa tutmayı severek yazdığını hissediyorsunuz Vargas Llosa’yı okurken; onun, dayanmanın, direnmenin, giderek sorgulamanın ve değiştirmenin en iyi yolunu yine yazıda bulduğunu kavrıyorsunuz. <br/><br/>Vargas Llosa, 1936 doğumlu ve on altı yaşında ilk piyesini kaleme aldığından beri durmadan üreten bir adam. Ama yazı masasının başından hiç ayrılmadığı anlamına da gelmiyor bu. Kâh <b><i>Masalcı</i></b> romanını yazarken yaptığı gibi, omzunda sırt çantası, elinde defteriyle Amazon ormanlarına dalıp, o güne dek “modern” dünyadan kimsenin ilişki kurmadığı Maçiguenga kabilesiyle hasbıhal etmeye gidebiliyor bir gazeteci misali... Kâh Peru’nun cumhurbaşkanlığına adaylığını koyup ilk turu önde bitirdikten sonra, ikinci turda kaybettiği zaman olduğu gibi, siyaset meydanının cazibesine kapılabiliyor. <br/><br/>Vargas Llosa, 1990’daki başkanlık seçimlerini kazansa ve kendisine şiar edindiği <b>“daha adaletli bir kapitalist kalkınma ve tam demokrasi”</b> anlayışıyla beş yıl Peru’yu yönetseydi, bir zamanlar İnka İmparatorluğu’nun kalbi olan ve ruhu, And Dağları, tropik ormanlar ve Pasifik dalgalarıyla kutsanmış otuz milyon nüfuslu bu Latin Amerika ülkesi şimdi ne durumda olurdu tam bilemiyorum. Ama en azından, Vargas Llosa’yı ikinci turda alt ettikten sonra, otoriter pençesini memleketinin boğazına geçiren ve yolsuzlukları açığa çıkınca, 2000 yılında Japonya’ya yerleşmek zorunda kalan Fujimori’nin gölgesi, Peru’nun yakın tarihinden eksik olacaktı, orası kesin. <br/><br/>Vargas Llosa, cumhurbaşkanı olmak için bir mitingden diğerine koştuğu günlere bakıp, <b>“Bunu niye yaptım”</b> diye kendisine sorduğunda, tek bir cevap veriyor bugün: <b>“Çünkü tam bir aptaldım. Bence bunun başka hiçbir açıklaması yok. Memlekete yardımcı olabileceğimi sandım. Çok naiftim ama çok şey öğrendim.”</b> Yazarın <b>“Peki seçilseydiniz ne yapacaktınız”</b> sorusuna cevabı ise çok daha sağlam bir özgüven yansıtıyor ve belki bir nebze daha açıklayıcı: <b>“Söz verdiğim şeyleri yapmaya çalışacaktım. Ve belki de Peru, 1990’lara yayılan bu baskı ve yolsuzluktan kurtulmuş olacaktı kim bilir. Siyasete girme nedenlerimden biri, bu ülkede demokrasinin ne kadar kırılgan olduğunu görmemdi zaten. Demokrasinin her an yıkılabileceğinin ve bunun bir trajedi olacağının farkındaydım.”</b> <br/><br/>Vargas Llosa, Peru’nun kırılgan demokrasisini sağlamlaştırmak uğruna, Sendero Luminoso (Aydınlık Yol) gerillalarının hedefi olmayı bile göze almış ve 1989’un ocak ayında, yanındaki dört kişinin öldürüldüğü bir baskından kılpayı sağ kurtulmuştu. Ama olmadı, aklına koyduğu şeyi yapamadı, “demokrasi mücadelesi”ni başkanlık sarayındaki bir koltuktan yürütemedi. <br/><br/>Sonuçta, kazançlı çıkan yine Peru oldu bence. Zira Vargas Llosa, edebiyata verdiği siyaset molasını kısa kesince, 1990’ları <b><i>And Dağları’nda Terör</i></b>, <b><i>Don Rigorberto’nun Not Defterleri</i></b> ve galiba en önemlisi de, <b><i>Teke Şenliği</i></b> adlı kitapları yazmaya ayırdı. <b><i>Teke Şenliği</i></b> malum, Dominik Cumhuriyeti’ni, 1930’dan 1960’da öldürülmesine dek yöneten “Şef” lakaplı diktatör Rafael Trujillo’yu anlatan bir roman ve Vargas Llosa, mizahla siyaseti yine eşit ölçülerde karıp yoğurduğu bu kitabıyla, Latin Amerikalı bir yazar için belki de en zor olanı başardı; doğduğu kıtanın edebiyatının çok kuvvetli olduğu bir alanda, Asturias’dan Marquez’e nice devin ölümsüz romanlarla hükmettiği “diktatör portreleri” arasında kalıcı bir yer açtı eserine. <br/><br/>Vargas Llosa’nın dün İsveç Akademisi tarafından 2010 Nobel Edebiyat Ödülü’ne layık görülmesinde, son romanı <b><i>Teke Şenliği</i></b>’nin özellikle etkili olduğuna inanıyorum ben. Nitekim Akademi, ödülün gerekçesini açıklarken, Vargas Llosa’nın <b>“iktidarın yapısının haritasını çıkardığını”</b> ve <b>“bireyin direnişini, isyanını, yenilgisini gayet keskin imgelerle yansıttığını”</b> dile getiren bir övgü cümlesi kullandı. <br/><br/>Bu, Vargas Llosa’nın kendi hayatına ilşkin tercihini de taçlandıran bir cümle bence. Aktif siyaseti değil, <b><i>Elebaşılar</i></b> adlı hikâye kitabının önsözünde <b>“dünyada en çok değer verdiğim şey”</b> dediği edebiyatı seçti Vargas Llosa, ve onun, romanlardaki sesinin, seçim meydanlarındakinden çok daha gür çıktığı dün tüm dünyanın işitebileceği şekilde tescil edildi. Kazanan Vargas Llosa oldu, Vargas Llosa’nın okurları oldu, Peru oldu ve Lima oldu; Nobel’in altın madalyası, o tuhaf şehrin üzerindeki kalın sis perdesinin içinden, bundan böyle hep sarı sıcak ışıyacak artık. <b><br/><br/>ycongar@mac.com</b></div>

Kaynak: [taraf.com.tr](http://www.taraf.com.tr:80/yasemin-congar/makale-edebiyatla-siyaset-arasinda.htm), [web.archive.org (arşiv bağlantısı)](http://web.archive.org/web/20101009131816/http://www.taraf.com.tr:80/yasemin-congar/makale-edebiyatla-siyaset-arasinda.htm)
# Şeref, namus ve devrimlerin en meşakkatlisi

*Yasemin Çongar 09.10.2010*

<div class="yazi"><img align="left" alt="Şeref, namus ve devrimlerin en meşakkatlisi" border="0" src="http://www.taraf.com.tr/fotoraflar/makaleler/seref-namus-ve-devrimlerin-en-mesakkatlisi_928_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>***</p>
<p>Ülkesinin en meşhur yüzüydü. İkinci Ramses gibi kartal burunlu, Kraliyet Donanması’nın topluca hayali bir sefere çıkabileceği kadar geniş alınlıydı. Kanındaki İrlandalılığı tescil eden koyu kızıl dalgalar vardı saçında; teni ise İngiliz aristokrasisinin rengiydi, yani beyaz ama öyle süt beyazı değil... Daha ziyade, közlenmiş bergamut kabuğu gibi tüten çayını yudumlamak için her akşam aynı saatte dudaklarına götürdüğü incecik porselen fincanlara benziyordu cildi, o fincanlar misali saydamdı adeta, kaynağı belirsiz bir ışık süzülürdü içinden. Ve gözleri, Hollanda’dan Hindistan’a, altmış ayrı cepheden muzaffer ayrılmış bir komutanınki kadar keskin, ölümün gözlerine bakmış her insanınki kadar mütevazıydı.</p>
<p>Wellington Dükü, nam-ı diğer “Demir Dük,” nam-ı diğer “Avrupa’nın Kurtarıcısı,” Britanya Ordularının Başkomutanı ve İngiltere Başbakanı Mareşal Arthur Wellesley, 21 Mart 1829 günü, sabah saat sekize doğru atını mahmuzlayıp, Londra dışına, Thames Nehri’nin güneyindeki Battersea Bayırı’na doğru yola çıktığında yalnızdı. <b>O kısa boylu mağrur Fransız’ın ordularını, Waterloo’da bozguna uğratmasının üzerinden on dört yıl geçmişti. O sabah, Battersea Bayırı’nda, Demir Dük’ü kim görse hemen tanır, olacakların tahminiyle dehşete kapılır ve bir köşeye çekilip başka kimlerin geleceğini beklemeye başlardı kuşkusuz.</b> Nitekim az sonra, Demir Dük’ün sağ kolu, ülkenin Savaş Bakanı Sir Henry Hardinge, yine at sırtında ve yalnız vardı bayıra. Onu, dört atın çektiği dev bir mücevher kutusunu andıran şık arabasının içinde, gerekli malzemeleri getiren Dük’ün özel doktoru izledi. Bu üç adamın sabah vakti Battersea’de buluşmasının tek bir gerekçesi olabilirdi; ancak tetiklerin çekilmesiyle kapanıp, sıcak silahlardan yükselecek barut kokusuyla çözülebilecek türden bir mesele, yani bir “şeref” meselesi. Üç adam sessizce, karşı tarafı beklemeye başladılar. O sırada, civar kasabaların gençleri de, bayıra bakan ağaçlık tepede toplanmış, müthiş bir merak ve sabırsızlık içinde, bekleyişe katılmışlardı. <b>Bir hayatın sonunu bekliyorlardı hep birlikte; candan daha kutsal bildikleri “şeref” denen o soyut varlığın sonsuzluğa intikaline şahitlik etmek istiyorlardı.</b> Hiçbiri, az sonra orada, Battersea’de, gözlerinin önünde bir devrimin gerçekleşeceğinin farkında değildi henüz.</p>
<h4><br/>Amerikan akademisinin Afrikalı yıldızı</h4>
<p>O devrimi anlatan bir kitap yayımlandı bu ay Amerika’da; devrimlerin en zoru üzerine düşünen bir kitap... Yazarı Kwame Anthony Appiah, adından hemen anlaşılacağı üzere, bir “Afrikalı.” 1954’te Londra’da Ganalı bir babanın çocuğu olarak doğmuş, Gana’nın Asante Bölgesi’nde Twi dilini konuşarak büyümüş, sonra Britanya’ya dönüp Cambridge Üniversitesi’nde Felsefe Doktorası yapmış bir adam. Ders verdiği okullar, Gana Üniversitesi, Cambridge, Duke, Cornell, Yale, Harvard diye sıralanıyor. Halen Princeton’da profesör Appiah; ayrıca PEN Amerika Merkezi’nin Başkanı. New York’ta erkek sevgilisiyle birlikte yaşıyor ve cinsel kimlik konusunda açıklık yanlısı tavrıyla tanınıyor. <b><i>Cosmopolitanism: Ethics in a World of Strangers</i></b> (Kozmopolitanlık: Yabancılar Dünyasında Etik) ve <b><i>The Ethics of Identity </i></b>(Kimliğin Etiği) adlı kitaplarında ortaya koyduğu tezlerle, Appiah’nın çağdaş felsefede kimlik, etik, yurttaşlık bilinci ve kültürel değişim konularında yeni köşe taşları oluşturduğu söylenebilir...</p>
<h4><br/>Saygının nesnesi ve vesilesi değişir</h4>
<p>Bu uzun biyografik notu, “malûmatfuruş” görünmek pahasına yazdım, çünkü “Appiah kimdir” sorusunun muhtemel cevaplarının burada aktardığım kadarı bile, elimdeki kitabın, nasıl bir kültürel evrenden beslendiğine ilişkin önemli ipuçları içeriyor bence. Bu ipuçlarına ihtiyacımız var, zira namus gibi, şeref gibi, saygınlık ve onur, töre ve ahlâk gibi, yazarın nereden baktığının büsbütün önem kazanabildiği konuları inceliyor Appiah’nın yeni kitabı. Adı, <b><i>The Honor Code: How Moral Revolutions Happen</i></b> (Töre: Ahlâkî Devrimler Nasıl Gerçekleşir). Adının ima ettiği geniş konuyla haşırneşir ederken sizi, aynı zamanda çok temel bir soruyu türlü şekillerde soran bir kitap bu. <b>Saygımızın nesnesini sorguluyor Appiah; insanın kendine ve diğer insanlara olan saygısının vesilesinin ne zaman ve nasıl değiştiğinin cevabını arıyor. </b></p>
<p>Caligula’ya atfedilen o düstur, “saygı” dediğimiz şeyin köklerine ulaşmak için iyi bir vasıta olabilir. Halkından <b><i>oderint dum metuant,</i></b> yani “korktukları sürece bırakın nefret etsinler” diye söz eden Roma İmparatoru, Appiah’ya göre, kendisine gösterilen “saygı”dan duyduğu memnuniyeti dile getiriyordu aslında. Bu saygının “gerçek” bir saygı olmaması önemli değildi Caligula için; kudretinden menkul bir itaat görmek yetiyordu ona; bu itaatin ardındaki belirleyici duygunun “korku” olması sonucu değiştirmiyordu.</p>
<p>Appiah buradan günümüze getiriyor sözü ve bir başka çağdaş felsefecinin, Yale Üniversitesi’nden Stephen Darwall’ın tariflerinden de yararlanarak, “saygı”nın iki türü olduğunu söylüyor. <b>Bir yanda, temelinde “değer biçmek” olan bir saygı var. Kafamızda, bir “ölçü” mevcut ve o ölçüye vurarak, yaptığı işi “üstün” bulduğumuz insanlara “saygı” duyuyoruz.</b> Messi’nin topla ender rastlanan bir kıvraklıkla oynayan ayakları, mesela, “saygı” uyandırıyor bizde ya da Nessun Dorma’yı çok az tenor onun gibi söyleyebildiği için “saygı”yla anıyoruz Pavarotti’yi. <b>Öte yanda, Hegel’in <i>Anerkennung</i> dediği bir başka kavramdan beslenen ikinci tür bir “saygı” da var.</b> Türkçeye tam tercümesi zor bu kavramın ama bir tür “tanıma” ve “tanıdığını gösterme” halini anlatıyor. <b>Yaptıkları herhangi bir şey için değil, oldukları “şey” için “saygı” duyduğumuz insanlara yaklaşımımızı ifade eden bir kavram bu.</b> Mahkemede yargıca, sınıfta öğretmene, bir ülkenin liderine ya da bizden yaşça epey büyük birine gösterdiğimiz saygıyı örnek verebiliriz buna. Buradaki “ölçü”yü, diğer “saygı” türünden farklı olarak bir güç hiyerarşisi belirliyor aslında; Romalıların Caligula’ya yaptığı gibi, çoğumuz, çoğu zaman özünde “iktidara saygı” gösteriyoruz.</p>
<p>Devrim de burada başlıyor bence. Bu iki “saygı” türünü de aşıp, bir insana ne yaptığı ya da ne olduğu için değil, sadece ve sadece “insan” olduğu için “saygı” göstermeye başlayan toplumlar, bir ahlâk devriminin kıyısına varıyorlar. Her insan, “olduğu” ya da “yaptığı şey” itibarıyla, kafamızdaki değerler skalasında “yüksek” bir yere tekabül etmese bile, sadece en temel, en evrensel ölçü olan “insanlık onuru” açısından bizim “eşitimiz.” Ve bu bilgiyi, başkasına saygısının temeli yapan insan türü, kendine olan saygısı da sağlam bir tür aslında.</p>
<h4><br/>Çinli kızların ayakları, kızlarımızın zarı</h4>
<p>Appiah’nın kitabı, “saygı” meselesi üzerinde yoğunlaşmıyor. Onun esas meselesi “şeref.” Bu kavramı, Türkçede “namus” diye, “itibar” diye çeşitlendirebiliriz belki... Ama işin özünde, “<b><i>honestus</i></b>” kelimesi var; modern dillerde “honor, honeur, onur” olarak varlığını sürdürse de, Latince orijinali, hem “dürüst” hem “saygın” anlamına gelen bir kelime bu. “Şeref” ya da “namus” ya da “itibar” dediğimiz şeyin altyapısında dürüstlüğü ve saygıyı görebilmek de zaten, ahlâkî bir sıçramanın temeli bir bakıma. <b>Şerefimizi, namusumuzu, itibarımızı koruduğunu iddia eden o görünmez yasaların, “töre” ya da “genel ahlâk” dediğimiz şeyin yani, değişmeye başlaması da, insana ve hakikate olan saygımızın nitelik değiştirmesine bağlı değil mi zaten? <i>The Honor Code</i>,</b> buraya kadar anlattıklarımın yaratmış olabileceği izlenimin aksine, kavramlar üzerinde yoğunlaşan bir felsefe kitabı değil. Appiah, tam aksine, kâh bir antropolog kâh bir romancı gibi farklı toplumlardaki farklı uygulamaları hikâye ediyor ve olayların içinden kavram süzme işini okura bırakıyor. Üçü, bugün artık tarihe karışmış, biri, fena halde devam eden dört uygulama üzerinde duruyor kitap. Anglo–Sakson âlemindeki düello geleneği, Atlantik aşırı köle ticareti ve Çin’de kadınlara reva görülen ayak bağlama âdeti, bugün “nihayet bitti” diyebildiğimiz, her biri sınıfsal temele dayalı bir “ahlâkî devrim” sayesinde sonlanmış uygulamalar... <b>Appiah, genç kızların ayaklarını yıllarca sımsıkı bağlayarak elde edilen, boyu yedi santimden kısa, parmakları bükülüp kalmış, koşamayan, hatta çoğu zaman yürüyemeyen “kuş ayaklarını” soylu ve seksî sayan Çin geleneğinin yirminci yüzyılın başında nihayet bitmesini, Çinli entelektüellerin, kolonyal ticaretin de yardımıyla dünyaya açılmasına bağlıyor</b><b>.</b> Burada, anahtar kelime yine “şeref” zira dünyaya açılan Çinli entelektüeller, bir süre sonra kendi kadınlarına yaptıkları işkencenin Çin’in ulusal şerefini lekelediğini anlamaya başlıyorlar. Kadına saygı, kadının iffetine, asaletine ya da cazibesine olan düşkünlüğün önüne geçmeye başladığında çözülüyor ayaklar. Ve Çinlilerin çoğu, <b>“Konfüçyüs döneminde böyle bir âdetimiz yoktu”</b> diyerek kabulleniyor bu değişimi; yirminci yüzyılın başındaki ahlâkî devrimi, iki bin beş yüz yıl öncesine giderek açıklamak, ulusal şeref duygularını pekiştiriyor zira, devrimi kabullenmelerini kolaylaştırıyor. <b>“Düello her zaman canice ve mantıksız bir uygulamaydı” diyor Appiah, “kölelik her zaman, kölenin insanlığına yönelik bir saldırıydı. Ama bunun artık taşınamayacak bir yük, bir leke olduğunun anlaşılması için, söz konusu ulusların ‘şeref’ duygusunun uyarılması, uyandırılması ve tabii dönüşmesi gerekiyordu.”</b> </p>
<p>Appiah’nın insanın sadece ruhunu değil, bedenini de ürperterek, sarsarak ve kimi satırlarda çentik çentik kanatarak yazdığı “Kadınlara karşı savaş” başlıklı bölüm ise, bizi de yakından ilgilendiren “töre cinayetleri”ni konu alıyor. Appiah’ya göre, bugün Pakistan ve Türkiye gibi ülkelerde, “Kızlık zarı yırtıldı” diye öldürülen çocuk ve kadınların kaderi, ayakları bağlanan Çinlilerden, Batılı sahiplere satılan Afrikalı kölelerden pek farklı değil aslında. <b>“Sorun ister töre cinayetleri, ister işkence olsun, konu, insanın insana zulmü olduğunda, bu zulmü benimseyen toplumun mantığına seslenmek kadar şerefine seslenmek de önemli” diyor</b> <b>Appiah</b><b>.</b> Tecavüze uğrayan kızını “Namus elden gitti” diye öldüren babanın silkinip kendine gelmesi için, yaptığı işin “namussuzca” olduğunu anlaması gerekiyor belki de. </p>
<h4><br/>Demokrasi düelloyu öldürdü sonunda</h4>
<p>Tek bir cümle, dünyaya bakışımızı değiştirir bazen. Çetin Altan’ın <b>“Türklerde düello geleneği yoktur; onun yerine pusu kurma alışkanlığı gelişmiştir”</b> sözü, o cümlelerdendir benim için. Pusu kurmanın, tuzağa düşürmenin, arkadan vurmanın “norm” halini aldığı bir siyasi tarihin mirasçısı olunca insan, düello geleneğini, şerefli bir alternatif olarak yeğ tutması o kadar da zor değil. Appiah’nın kitabını okurken, Çetin Altan’ın sözünü de çok düşündüm. Türklerin pusudan düello aşamasına hiç geçemeyişinin sınıfsal temelleri var kuşkusuz; Batı’da aristokrasinin “şeref” anlayışı üzerine kurulmuş bir gelenekti düello, ve Appiah’nın da anlattığı gibi, burjuvaların düelloya heves etmeye başlamasıyla birlikte yavaş yavaş terk edildi.</p>
<p><b><br/>Tabii, sadece aristokrasinin tekelinden çıktığı için bitmedi düello geleneği; daha ziyade, yine Appiah’nın yazdığı üzere, Batı toplumlarının “şeref” algısı, aristokrasi dışındaki sınıfların toplumsal hayata artan katılımlarıyla yeniden şekillendiği, demokratik kurumlar ve özgür basın, düelloyu hem bir “suç” olarak dışlamaya hem de “canice” bularak aşağılamaya başladıkları için kayboldu bu gelenek.</b> Düelloyu da ahlâkî bir devrim bitirdi velhasıl, özü demokrasi olan bir devrim. </p>
<p>Bu devrim, 1829’da, İngiltere’de başlamadı ama düello geleneğine son noktanın konmasında, o yılın 21 mart gününün serin sabah saatlerinde, Battersea Bayırı’nda, Başbakan’la vuruşmak için buluşan Winchilsea Earl’ü George William Finch-Hatton da büyük rol oynadı. Başbakan’ı, Katoliklerin parlamentoya üye olmalarını sağlayarak, ülkenin Protestan anayasasına karşı gelmekle suçlamıştı Earl; Başbakan özür dilemesini isteyince de buna yanaşmamıştı. Sonuçta, o güne dek hiç düello yapmamış olan Demir Dük, Earl’ü Battersea’ye davet etti. </p>
<p>O sabah, Başbakan, Savaş Bakanı ve Başbakan’ın doktoru çok fazla beklemediler Earl’ü; söz sözdü, şeref şerefti. Doktorun getirdiği birbirine eş iki silahı aldı iki adam. Doktor, Başbakan’ın hizasından on iki arşın sayarak belirledi Earl’ün duracağı yeri. Başbakan itiraz etti; <b>“Kahretsin, orası olmaz. Çukura o kadar yakın durursa, vurulunca yuvarlanıp gider sonra.” Yerler yeniden seçildi, parmaklar tetiklere yerleşti, tepedeki meraklı gözler büsbütün açıldı ve doktorun “Ateş...” komutuyla, büyük bir sessizlik oldu. </b>Başbakan tabancasını doğrultmuş ama karşısındakinin durduğunu görünce, tetiğe dokunmamıştı. Bir an bekledi; sonra düello kurallarının “şeref” kuralları olduğunu hatırladı ve ateş etti. Earl’ün yanından geçip gitti kurşun ama pek de yakınından geçmedi doğrusu. Durup baktı Earl, hafifçe silkindi, silahını doğrultup çekti tetiği ve olsa olsa talihsiz bir kuşa isabet edebilecek bir atış yaptı. İki adam, birbirlerine baktılar, baktılar, baktılar; birbirlerini anladıklarına inandıkları an yürümeye başladılar, ateş hattının ortasına vardıklarında durup el sıkıştılar ve Earl’ün, Başbakan’dan nasıl özür dileyeceğinin pazarlığına giriştiler.</p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-seref-namus-ve-devrimlerin-en-mesakkatlisi.htm), [web.archive.org (arşiv bağlantısı)](http://web.archive.org/web/20101010195736/http://www.taraf.com.tr:80/yasemin-congar/makale-seref-namus-ve-devrimlerin-en-mesakkatlisi.htm)
# Kusturica vesilesiyle iki kadının hikâyesi

*Yasemin Çongar 12.10.2010*

<div class="yazi"><img align="left" alt="Kusturica vesilesiyle iki kadının hikâyesi" border="0" src="http://www.taraf.com.tr/fotoraflar/makaleler/kusturica-vesilesiyle-iki-kadinin-hikayesi_5289_orijinal.jpg" style="border-right-width:10px; border-color:#FFFFFF"/><p><b>Sonya Bişerko</b> </p>
<p>1948 Belgrad doğumlu bir Sırp, Belgrad Üniversitesi İktisat Bölümü’nden mezun. Yugoslavya’nın parçalanması öncesinde, ülkesini Londra ve Cenevre’de temsil eden bir diplomattı. 1991’de Miloşeviç’in faşizan politikalarını protesto ederek Dışişleri’ndeki görevinden istifa etti. 1994’te Belgrad’da Helsinki İnsan Hakları Komitesi’ni kurdu. Helsinki Komitesi adına yayınladığı sayısız raporda ve yaptığı konuşmalarda, ayrıca 2004 tarihli <b><i>Srbija na Orijentu</i></b> (Doğu’daki Sırbistan) adlı kitabında, Sırpların Srebrenica’da yaptığı soykırımı, “soykırım” kelimesini kullanarak anlattı; Banja Luka’da, Vukovar’da yaşanan kıyımı belgeledi; Sırp yönetiminin ve askerlerinin “savaş suçu” işlediğini söylemekle kalmadı; <b>Miloşeviç ve rejiminin suç ortakları arasında, milliyetçi nefreti besleyen mesajları nedeniyle Sırp Ortodoks Kilisesi’ni ve Sırbistan Bilimler ve Sanatlar Akademisi’ni de saydı.</b> Lahey’deki Savaş Suçları Mahkemesi’nde Sırp liderlere karşı kullanılan delillerin önemli bir bölümünün derlenmesinde katkısı oldu.</p>
<p>Eski Sırp cumhurbaşkanı Stamboliç ile başbakan Cinciç’i öldürdüğü için cezaevinde olan Milorad Ulemek adlı tetikçi, 2008’de <b><i>Kurir</i></b> gazetesinde yayımlattığı bir mektupta, Bişerko’yu “orduma ve kiliseme karşı çıkan yavşak” diye nitelendirip tehdit etti. Aynı yıl, bir Sırp neo-faşist grup, Bişerko’nun kapısına bir “swastika” çizdi. Eski Sırp futbolcu Duşan Saviç de, Bişerko’dan “Washington ve Brüksel tarafından, Sırp kimliğini tahrip etmek, Sırp ulusunu yok etmek için görevlendirilmiş bir ajan” diye söz etti.</p>
<p><b><br/>Yönetmen Emir Kusturica, bu koroya, Bişerko ve diğer Sırp insan hakları eylemcilerini, “deliklerine saklanıp para için yalan söyleyen ve Kosova efsanesini karalamaya çalışan fareler” diye tanımlayarak katıldı.</b> Kusturica’nın “Kosova efsanesi” dediği şey, Osmanlı’nın 1389’da Sırp prensi Lazar’ı yenerek ele geçirdiği Kosova’nın Müslüman kimliğinden arındırılıp, yeniden Sırplaştırılması amaçlı savaş ve beraberinde getirdiği kıyımdı.</p>
<p>Sonya Bişerko, bugün hâlâ Helsinki İnsan Hakları Komitesi’ni yönetiyor ve hâlâ ölüm tehditleri alıyor.</p>
<p><b><br/>Seada Vraniç</b></p>
<p>1949 Travnik doğumlu bir Boşnak. Zagreb Üniversitesi’nde siyaset bilimi okudu. Yıllarca Belgrad’da yayımlanan <b><i>Borba</i></b> gazetesinin Zagreb muhabirliğini yaptı. Mart 1992’de Karadağ’da yayımlanan <b><i>Montegrin</i></b> gazetesi ondan Bosna üzerine bir makale istedi. Bosna Savaşı daha yeni başlamıştı ve Vraniç, Hırvatistan’a gelen Boşnak mültecilerle konuşmaya karar verdi. Savaşın iç yüzünü bilmiyordu henüz. <b>Biyelyina’dan kaçan iki çocuklu bir kadınla mülakat yaparken, kadının “Sırp askerleri insanların boğazlarını kesiyorlar, bedenlerini yakıyorlar...” cümlesinin sonunu getiremeyip, “tecavüz” kelimesi dudaklarından döküldüğü anda ağlamaya başladığını görünce anlayıverdi.</b> Vraniç, Bosnalı tecavüz kurbanlarıyla ilk kez böyle tanıştı. “O zamanlar tecavüzün ne olduğunu bilmiyordum bile” diyecekti sonradan; <b>“tecavüzün askerlerin kadınları cinsel ilişkiye zorlamasından farklı bir şey, bir savaş taktiği, bir toplu kıyım yöntemi olduğu; bu yöntemin, ‘Sırplaştırma projesi’nin Belgrad’daki siyasetçilerce karara bağlanmış bir parçası olarak, sistematik biçimde uygulandığı aklıma bile gelmemişti.”</b></p>
<p>Seada Vraniç, o günden sonra hayatını, Bosnalı tecavüz kurbanlarının hikâyesini dünyaya duyurmaya adadı. Bine yakın kadın ve çocukla tek tek konuştu. Zaman hızla yirmi birinci yüzyıla akarken, Avrupa’nın bağrında, babalarının ırzına geçildikten sonra kazığa çakılarak ölüme terk edildiğini seyretmek zorunda bırakılan çocuklar vardı. Sekiz yaşında, on yaşında, on iki yaşındayken, Sırp askerlerinin tecavüzüne uğramış kızlar vardı. Ve kadınlar, yüzlerini gizleseler de, her yanında sigara söndürülmüş memelerini kameralara açabilen, kendilerine tecavüz eden sekiz- dokuz-on Sırp askerinden hangisinin tohumu olduğunu bilmedikleri bebeklerini o yaralı memelerle emziren kadınlar vardı. </p>
<p>Seada Vraniç, konuştuğu çocukların ve kadınların anlattıklarını baştan sona teybe kaydetti. 1996’da Zagreb’deki Antibarbarus Yayınevi’nden çıkan <b><i>Pred zidom sutnje</i></b> (İngilizcesi sonradan <b><i>Breaking the Wall of Silence</i></b> olarak yayımlandı) adlı kitap, bu mülakatlardan oluştu. Tam da adının hakkını veren bir kitaptı bu; Bosnalı tecavüz kurbanlarının çığlığını dünyaya ilk kez bu kadar kuvvetli bir şekilde duyuruyor, sessizliğin duvarını yıkmayı deniyordu.</p>
<p>Saraybosna’daki hükümet, rakamı “elli bin” olarak açıklasa da, Seada Vraniç’e göre, Bosna Savaşı’nda tecavüz kurbanı olan kadınların toplam sayısı yüz bine varmış olabilir. <b>“Çünkü” diyor Vraniç, “hikâyesini anlatmaya hazır her tecavüz kurbanının yanında, soluğu utançla kesilmiş, hakikati kelimelere dökmektense sırrıyla birlikte gömülmeye razı bir kurban da var mutlaka.” </b>Emir Kusturica ise malum, Türkiye’den ayrılmadan önce, <b><i>NTV</i></b>’de Can Dündar’a, “Savaş başladıktan sonra Fransız basınından ‘Tecavüzler hakkında ne düşünüyorsunuz?’ diye sordular. Beyanım şu yönde; herşeyin abartıldığını söyledim” demişti. Başka söze ne hâcet!</p>
<p><b><br/>ycongar@mac.com</b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20101015030833/http://taraf.com.tr:80/yasemin-congar/makale-kusturica-vesilesiyle-iki-kadinin-hikayesi.htm)
# Barzani’ye tehdit, barışa tehdit

*Yasemin Çongar 13.10.2010*

<div class="yazi"><p>Irak’ın Kürdistan bölgesinde bir “hayalet” geziniyor. Kürdistan Bölgesel Yönetimi Başkanı Mesud Barzani’nin hayatını değil sadece, bölgenin ve Türkiye’nin barış umutlarını da tehdit edebilecek bir hayalet bu... </p>
<p>Sanayi Bakanı Zafer Çağlayan, TÜSİAD Başkanı Ümit Boyner ve işadamlarıyla birlikte yarın Erbil’e gidecek; ziyaretin ev sahipliğini bizzat Mesud Barzani yapacaktı. Ancak bu gezi son dakikada, “Barzani’nin programındaki bir değişiklik nedeniyle” kasım ya da aralıkta belirsiz bir tarihe ertelendi. </p>
<p><b><br/>Bölgedeki bir kaynak, Barzani’nin programındaki değişikliği “ciddi bir güvenlik tehdidinin alınmış olmasına” bağlıyordu dün.</b></p>
<p>Nitekim Barzani’nin oğlu Mesrur Barzani’nin yönettiği bölgesel istihbarat teşkilatının (Parastin) bir gün önce yaptığı açıklama dikkat çekiciydi. Parastin’in genelde imtina ettiği türden bir uyarıydı bu; <b>“Irak Kürdistanı’nın iktisadi, siyasi ve güvenlik ortamını zayıflatmaya yönelik bir terör saldırısı ihbarı alındığı için istihbarat ve emniyet güçlerinin alarma geçirildiği”</b> belirtiliyor ve bölge halkından “daha dikkatli olmaları, şüphe uyandıran bir durumla karşılaşmaları halinde ilgili makamları bilgilendirmeleri” isteniyordu. Açıklamada, saldırıların <b>“bölge dışından gelmesinin muhtemel”</b> olduğu da vurgulandı.</p>
<h4><br/>Ankara yakından izliyor</h4>
<p>Amerikan işgalinin sonu yaklaşırken ve genel seçimlerden yedi ay sonra Bağdat’ta hâlâ hükümet kurulamamışken, Irak’ın en “istikrarlı” bölgesi olan Kürdistan’daki bu yeni tehdit algısı, Türkiye’nin güvenliğini de ilgilendiriyor. <b>Bölgenin karışması, yeni bir Şii-Sünni-Kürt koalisyonunun işe başlamasıyla Bağdat’ta merkezî otoritenin sağlanmasını ve Irak’ın genel istikrarını zora sokacağı gibi, PKK militanlarının Kandil’den inip eve dönmeleri planını da sabote edecektir.</b> </p>
<p>Irak Kürdistanı’nda, doğrudan Mesud Barzani’yi ya da yakın çevresini hedef alacak muhtemel bir saldırının yaratacağı kaos, Türkiye’nin, 2011 seçimlerinin ertesine kadar devam edecek uzun bir “ateşkes” sürecinde kalıcı barışa dönük adım atma hayalini boşa çıkarabilir. Bütün bu nedenlerle, Ankara’daki istihbarat ve güvenlik birimlerinin, Erbil’e yönelik son tehdidi çok ciddiye alıp yakından takip ettiklerini sanıyorum. </p>
<h4><br/>Ensar-el İslam şüphesi</h4>
<p>Bölgeden gözünü, kulağını hiç ayırmayan bir başka başkent de, haliyle Washington. <b>Obama yönetimi kaynakları, “Irak Kürdistanı’nda yeni bir tehlike mi var” sorusuna tek bir isimle cevap veriyorlardı dün: “Ensar-el İslam.”</b></p>
<p>Amerikalılar, adı Türkçede “İslam’ın Partizanları” anlamına gelen bu Sünni Kürt örgütünü, <b>“Irak’taki El Kaide’nin sağ kolu” </b>sayıyorlar malum. Örgütün lideri Ebu Abdullah el Şafi ve iki biraderi, bu yılın 3 mayısında, Irak polisinin operasyonuyla Bağdat’ta yakalanmıştı. Operasyonu mümkün kılan istihbarat ise doğrudan Parastin’den, yani Barzani’den gitmişti.</p>
<p>Şimdi Ensar-el İslam’ın yeni bir eylem dalgası planladığı belirtiliyor. Nitekim, <b>Irak polisi, bundan tam iki hafta önce Süleymaniye’de gerçekleştirilen intihar saldırısının “Ensar-el İslam’ın işi” olduğunu açıkladı.</b> O saldırıda, Irak Cumhurbaşkanı Celal Talabani’nin “şehri” olarak bilinen Süleymaniye’nin Derz Kalesi yakınında toplanan peşmergeler hedef alındı ve üst düzey bir Kürt yetkiliyle dokuz peşmerge öldü.</p>
<h4><br/>Bağdat’ta hükümet şansı</h4>
<p>Türkiye’de de sempatizanlarının ve bazı hücrelerinin bulunduğu belirtilen, dönem dönem operasyonların hedefi olan Ensar-el İslam’a karşı, Washington, Erbil, Bağdat ve Ankara arasında öteden beri istihbarat işbirliği var. <b>MİT Müsteşarı Hakan Fidan’ın göreve başlaması sonrasında, bu işbirliğine ilişkin mutabakatın perçinlendiği söyleniyor.</b> Ama ben, Dışişleri Bakanı Ahmet Davutoğlu ile Mesud Barzani arasında dün gerçekleşen telefon görüşmesinin “son güvenlik tehdidi” ile ilgili olup olmadığını sorunca, Ankara’daki diplomatlardan, <b>“Esas konu hükümetti”</b> cevabını aldım. “Hükümet” derken, Bağdat’ta ziyadesiyle uzayan yeni koalisyon hazırlığından söz ediyorlardı, tabii. </p>
<p>Ankara, Irak hükümetinin yeniden kurulması gecikince, taraflar arasındaki anlaşmazlıkların giderilmesi ve istikrarlı bir koalisyonun ortaya çıkması için gayet aktif çaba harcadı. Yakın çevresi, Davutoğlu için, <b>“Bodrum’da tatildeyken bile, Bağdat’tan misafir ağırlıyordu”</b> diyerek, bakanın, muhtemel koalisyon ortaklarıyla yakın teması hiç kesmediğine vurgu yapıyor. </p>
<p>Burada, Ankara’nın, İyad Allawi liderliğindeki El Irakiye İttifakı’na yakın tavrı dikkat çekiyor ister istemez. Bizim diplomatlar bu tavrı, <b>“Herkesle konuşuyoruz, El Irakiye’ye yakın algılanmamız ise, herhangi bir partiyi tercih etmemizden değil ama Bağdat’ta etnik ve mezhep temelli siyasetin dışına çıkarak, bütünleştirici olabilecek bir alternatifin önemine inanmamızdan...”</b> diye açıklıyorlar.</p>
<p>Irak Başbakanı Nuri el Maliki’ye bakarsanız, Bağdat’taki yeni koalisyon gelecek hafta bile kurulabilir. Ankara’daki yetkililer ise, <b>“İlerleme var ama hiç belli olmaz”</b> diye temkinli konuşuyorlardı dün. Yine de, Bağdat’tan gelen haberler, Şii siyasetçi El Maliki’nin başbakanlık koltuğunu koruyacağı, Talabani’nin cumhurbaşkanlığını bırakmayacağı, buna karşılık, seçimin galibi Allawi’nin Meclis Başkanlığı’nı, El Irakiye’nin de kilit bakanlıkları alacağı bir formülün ağırlık kazandığı yönünde...</p>
<p>Esasen, Bakan Çağlayan’la TÜSİAD heyetinin Erbil ziyaretinin ertelenmesini, <b>“koalisyon pazarlığında son safhaya gelinmiş olmasına”</b> bağlayanlar da var. Dilerim öyledir ve dilerim, Erbil’deki yeni tehdit algısı tez aşılır.</p>
<p> Bu, bizim barışımız için de elzem zira.</p>
<p><b><br/>ycongar@mac.com</b><b>     </b></p>
</div>

Kaynak: [taraf.com.tr](http://www.taraf.com.tr:80/yasemin-congar/makale-barzani-ye-tehdit-barisa-tehdit.htm), [web.archive.org (arşiv bağlantısı)](http://web.archive.org/web/20101016161457/http://www.taraf.com.tr:80/yasemin-congar/makale-barzani-ye-tehdit-barisa-tehdit.htm)
# Her seferin ilk sefer olduğu karşılaşmalar

*Yasemin Çongar 16.10.2010*

<div class="yazi"><img align="left" alt="Her seferin ilk sefer olduğu karşılaşmalar" border="0" src="http://www.taraf.com.tr/fotoraflar/makaleler/her-seferin-ilk-sefer-oldugu-karsilasmalar_5294_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>***</p>
<p>Aynadaki yabancılar olmasaydı, belki de gerçeği hiç bilemeyecekti adam. Onu, hayatının sırrına vakıf kılan şey, her gün evden çıkmadan önce, önünde dikilip, yüzünü incelediği, dededen kalma eski boy aynasıydı. O sabah, her sabah yaptığı gibi, çaydanlığı ocakta kaynamaya bırakıp, köşedeki pastaneden poaça almak için sokağa çıkmadan önce, yine taş aynaya baktı ve yine yabancı bir erkek yüzü gördü orada. Kemikli burnuna, hep biraz şaşkınlıkla açılmış hissi veren kocaman elâ gözlerine, giderek daha engebeli bir arazinin haritasına dönüşen geniş alnına, solgun dudaklarına, kaşlarının çizdiği kavislere tek tek dikkat ettikten sonra kapattı kapıyı. </p>
<p>Yolda karşılaştığı herkese selam vererek yürüdü. Bu saatte, etrafta mahalleli olurdu daha ziyade. Tanıdığı herkes, “Günaydın mirim” diye alırdı selamını. Mahalleli, ona “mirim” derdi. O sabah da öyle oldu; tanımadığı birkaç kişi ise, “Hâlâ ne beyefendi adamlar var bu şehirde” ile “Deli mi ne” arasında mütereddit birer tebessümle karşılık verdi selamına. </p>
<p>Pastanede her sabahki gibi dört tane peynirli poaça istedi adam, poaçaları kesekağıdına koyan kadına her sabahki gibi büyük bir dikkatle baktı ve her sabahki gibi yine beyninde bir şimşek çakmış da cereyanı bütün bedenine yayılmışçasına çarpıldı. Bu karşılaşmanın hayatını değiştireceğinden emindi o anda.</p>
<p>Aynadaki yabancılar olmasaydı, o sabah, bir bakışıyla aklını başından alan o güzel kadına kim bilir daha önce kaç yüz defa, ilk görüşte âşık olduğunu kavraması imkânsızdı adamın. <b>Kadın bunu biliyor, bir erkeğin üzerinde her seferinde aynı etkiyi yapabildiği için gizlice gururlanıyor ve belki de gururu gölgelenmesin diye, mahallelinin ona tembihlediğinin aksine, adama sadece “günaydın” diyordu sabahları, tanışıklığın parolasına dönüşen “mirim” kelimesini kullanmıyordu asla. </b>Adam kadına her sabah yeniden âşık oluyor, bu büyük mucize onu her seferinde hayrete düşürüyor ve belki biraz da bu mucizeyi gölgelememek için, ezberlemeye çalışarak değil, sadece şaşırarak bakıyordu kadının yüzüne. </p>
<p>Az sonra, elinde sıcacık poaçalarla eve döndüğünde, kendisine ait olduğunu tek tek parçalarına bakarak teyid edebilse bile, daha önce hiç görmediği bir erkek yüzü karşılayacaktı onu. Bu kez, aynanın önünde oyalanmayacaktı ama, doğruca mutfağa, demlendiğini usul bir inlemeyle haber veren çayının başına gidecekti.</p>
<h4><br/>Pardon, ben sizle mi yemek yiyordum</h4>
<p>New York’ta her yaz düzenlenen bir şenlik var. Astronomiden biyolojiye, insan aklının, insanın ve evrenin sırlarını çözmeye çalıştığı her alanda, sadece en son keşiflerin değil, bu keşiflerle derinleşen kadim felsefi tartışmaların da gündeme getirildiği bu şenliğin adı ‘Dünya Bilim Festivali.’ Bu yılki festivalin etkinliklerini internette izlemek mümkün. Beni, yıllar sonra yeniden, o güngörmüş mahallenin mahmur sabahlarından birine uyandırıp, ‘mirim’i aklıma düşüren sohbet de o etkinliklerden biriydi. <b>Adı: “Aynadaki Yabancılar.” Konuşmacılar arasında, hep biraz uzak durduğum, sanırım “sırlarını yazarak hastalarını istismar ettiği” yönündeki suçlamaların aklımda bıraktığı tortu nedeniyle kitaplarını okumadığım Oliver Sacks da vardı.</b> 1933 Britanya doğumlu, kırk yılı aşkın süredir New York’ta çalışan bir nörolog ve edebiyatçı Sacks; kitapları Türkiye’de de popüler. Son olarak, <b><i>The Man Who Mistook His Wife for a Hat</i></b> (Karısını Şapka Sanan Adam) ve <b><i>Migrain</i></b> (Migren) adlı iki kitabının tercümesi Yapı Kredi’den çıktı. En meşhur kitabı <b><i>Awakenings</i></b>’i (Uyanışlar) ise çoğumuz, Robert de Niro ve Robin Williams’lı o film sayesinde biliyoruz. </p>
<p>“Aynadaki Yabancılar”ı dinleyinceye dek, Sacks’ın ‘mirim’ ile aynı hastalıktan mustarip olduğundan habersizdim. Bu hastalığın adı “prosopagnozi,” yani yüz körlüğü. Sacks, “yüz körü” olduğunu o güne dek bilmediği, kendisinin “yüz körü” olduğunu da bilmeyen bir hekim arkadaşıyla yemekte buluşmasını anlattı o sohbette. Lokantaya varınca, garsonun gösterdiği masada, arkadaşını kendisini beklerken bulmuş Sacks. Uzunca bir sohbetten ve birkaç tabak yemekten sonra, arkadaşı tuvalete gitmek için kalkmış. Döndüğünde, nereye oturacağını bilememiş birtürlü; zira masadaki Sacks’ın “Sacks” olduğundan emin değilmiş. Sacks ise masaya merakla bakan adamın, tuvalete giden arkadaşı olabileceğini bilse bile, “ya değilse” diyormuş içindeki ses. <b>Sonunda garsonun yardımıyla yeniden karşılıklı oturduklarında, ikisinin de yüz yüze birkaç saat sohbet ettikten hemen sonra bile, birbirlerinin yüzünü hatırlayamayacak kadar ileri düzeyde “prosopagnozi” hastası olmalarındaki hesapsız kader ortaklığı, daha da yakınlaştırmış iki adamı.</b> </p>
<p>Sacks, bu hikâyeyi anlattıktan sonra, Dünya Bilim Festivali’ndeki sohbetin yöneticisi, “Peki mahalledeki komşularınızı tanıyabiliyor musunuz bari” diye sordu ona. Cevabı kısaydı: “Onların köpeklerini tanıyorum.”</p>
<h4><br/>Parçalanmış portrelerdeki feryat...</h4>
<p>“Yüz körlüğü” yanlış bir isimlendirme aslında. “Prosopagnozi,” Yunanca <i>prosopon</i> (yüz) ve <i>agnosia</i> (bilmezlik) kelimelerinden müteşekkil, ve görememe halini değil, gördüğünü tam olarak anlayamama ve akılda tutamama halini anlatıyor. </p>
<p>Yüz körleri, insan yüzünü görüyorlar zira ama yüzü, bir bütün olarak algılayıp anlamlandıramıyor, dolayısıyla da hatırlayamıyorlar. Komşularının yüzlerini değil ama köpeklerini tanıyan Sacks gibi, “prosopagnozi” hastalarının çoğu da, diğer objeleri hatırlayabilirken, her karşılaşmada yüzlerini “ilk” kez gördükleri insanları, ancak cüsseleri, beden dilleri, giysileri, sesleri ve kokularıyla ayırdedebiliyorlar. </p>
<p><b><br/>Beyin hasarına bağlı olan, doğuştan ya da sonradan ortaya çıkabilen bu illetle yaşamayı öğrenenlerin, “yüz” hafızalarını geliştirebilmek için kullandıkları yöntemlerden biri, yüzleri parçalamak.</b> ‘Mirim’in kendi yüzünde denediğini bildiğim, her bir uzvu tek tek ezberlemeye dayalı bu egzersizi, bir sanat olayına dönüştüren kişi ise, Dünya Bilim Festivali’nde, Sacks’ın karşısında oturan ressam Chuck Close’dan başkası değil. 1940 doğumlu Close ve meraklısının bildiği üzere, 1988’de geçirdiği kısmî felçten beri tekerlekli sandalyeye mahkûm. Ünlü ressamın doğuştan “yüz körü” olduğu ise, gerek kendisinin Festival’de bunu anlatması, gerekse Close’un sırdaşı, yazar Christopher Finch’in yeni yayımlanan <b><i>Chuck Close: Life</i></b> başlıklı biyografisi sayesinde artık sır değil. <b>Close’u “son elli yılın en büyük ressamlarından biri” yapanın, küçücük bölmelere ayrılmış devâsâ insan portreleri olduğu ve bu portrelerin, bize binlerce resimden müteşekkil, yani aslında “paramparça” yüzler sunduğu hatırlanırsa, Amerikalı ressamın sanatının, fikirsel olduğu kadar fiziksel düzeyde de bir anlamlandırma çabası, bir tür hafıza imalatı, dolayısıyla da bir iyileşme feryadı olduğu daha iyi anlaşılabilir belki.</b></p>
<h4><br/>Ve paramparça bir hayatın tutkalı </h4>
<p>Bilmedikleri farzedilen şeylerin çoğunu bilir çocuklar ve yetişkinlerle aynı şeye baktıklarında, onlardan daha fazlasını görürler ekseriya; yüzeyin altına inmek için özel olarak çabalamadıklarından belki de, derinlerdeki sırları daha kolay sezerler. <b>Yargıların henüz dizgin vurmadığı bir algıdır zira onlarınki; duyuları, duygularına büsbütün tutsak düşmemiştir daha.</b></p>
<p>Heather Sellers çocukken, çoğumuzdan daha fazla şey görüp yaşamış ve gördüklerini anlamlandırmakta pek de başarılı olamadığından sanırım, çoğumuzdan daha keskin sezgiler geliştirmiş bir yazar. 1964 doğumlu olan Sellers’ın Amerika’da birkaç hafta önce piyasaya çıkan hatıratı, bu sancılı “öğrenim” sürecini anlatıyor. Tanıklık ettiği olayların şiddetini, sade bir dille tarif eden Sellers’ın kitabının uzun bir adı var: <b><i>You Don’t Look Like Anyone I Know: A True Story of Family, Face Blindness, and Forgiveness </i></b>(Tanıdığım Hiçkimseye Benzemiyorsun: Gerçek Bir Aile, Yüz Körlüğü ve Bağışlayıcılık Hikâyesi). Kitabı,”prosopagnozi”yi anlattığı için aldım ben ama her sayfasında daha derine dalarak okumamda, kadın gibi giyinen alkolik bir baba ile şizofren bir annenin kızı olan Sellers’ın, bir yandan, gördüğü yüzleri parçalayarak aklında tutmaya çalışırken, bir yandan da, içine doğduğu paramparça hayatı, edebiyatın tutkalıyla sağlamlaştırabildiğini görmek etkili oldu. Öyle merhametinizi kamçılamaya çalışan bir kitap değil Sellers’ınki. Aksine, <b>genç bir kadının, tedavisi imkânsız bir marazla kısıtlanan algısının yerine kendi tercihi olmayan olaylarla bileylenmiş sezgilerini geçirmesinin gayet özgüvenli bir anlatımı bu.</b> Öyle ki, sona doğru, yüz körlüğünden bir “lütuf” gibi bahsettiğinde, Sellers’ın samimiyetini sorgulamıyorsunuz: <b>“Belirsizlikle yaşamayı bu hastalık sayesinde öğrendim ben; bir insanın dönüşebileceği her şeye hazırlıklı olmayı öğrendim. Yazarken, yüze ve yüzeye değil, öze bakabilmek bir zorunluluk oldu benim için.”</b></p>
<p>Kitabı kapattığımda, şiddetle ancak içine dönerek başa çıkabilen bir başka çocuğa gitti aklım. O çocuğun, yıllar sonra hâlâ, her gece, gözleri kapalı bir halde, uzun uzadıya bakıp incelemeyi sevdiği yüzler hafızamda belirdi. Yüzleri parçalarına ayırdım; gözlerine, burunlarına, dudaklarına baktım. Sonra içlerinden birini çektim önüme; “Bu yüzü, bugün yeniden ‘ilk’ kez görebilseydim eğer, acaba yine bir şimşek çakar mıydı beynimde, yine tepeden tırnağa titrer miydi bedenim” diye sordum sessizce. <b>Ne dersin, mirim, titrer miydi?</b></p>
<p><b><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-her-seferin-ilk-sefer-oldugu-karsilasmalar.htm), [web.archive.org (arşiv bağlantısı)](http://web.archive.org/web/20101019162607/http://www.taraf.com.tr:80/yasemin-congar/makale-her-seferin-ilk-sefer-oldugu-karsilasmalar.htm)
# Eksen değil, istikamet

*Yasemin Çongar 19.10.2010*

<div class="yazi">Türkiye’nin dış politikasını değerlendirirken “eksen” kavramını kullanmak; “Eksen kaydı mı, kayıyor mu, kayabilir mi” diye tartışmak moda oldu. Ben bunun yanlış bir kavram tercihi olduğunu düşünüyorum. Zira <b>“eksen,” matematiksel kökeni itibariyle durağan, Kartezyen bir kavram; esasen ima ettiği şey bir çizgi...</b> Belirli bir eksenin etrafında dönen bir cismin hareketi de, son tahlilde, yine değişmez bir durumu, bir durağanlığı ifade ediyor. <br/><br/>Oysa Türkiye’nin dünyaya eklemlenmesi, bugün artık küreselleşmenin de sunduğu imkânlarla, tek çizgiye sığmayacak kadar çok yönlü bir süreç. Öte yandan, bu sürecin tabii ki bir “ana kulvarı” var ve onu da, “eksen” yerine, “istikamet” ya da “rota” gibi kavramlarla tarif etmek bence daha doğru. Çünkü bu kavramlar, eksenden çok daha kuvvetli biçimde, hem bir yönü hem de, daha önemlisi, bir hareketi işaret ediyorlar. <b>Türkiye gibi demokratikleşmesini de, dünyaya entegrasyonunu da tamamlayamamış bir ülke için elzem olan da bu “hareket” zaten. </b><br/><br/>İstikameti tescil eden şey, o istikamet doğrultusunda ilerlemektir. Rota da, ancak o rotada seyrettiğiniz zaman anlam taşıyan bir kavramdır; bir yerde demirleyip durduğunuzda değil. Türkiye’de demokrasinin mevcut zaaflarını ve “dünyalılığımızın” her şeye rağmen hâlâ güdük kaldığını düşününce, “Batı” ekseninde dönüp durmakla yetinebilecek bir durumda olmadığımız anlaşılıyor zaten. Bir istikamete, rotaya ihtiyacı var bu ülkenin... <br/><br/>Tabii, bu cümleye, “İstikamet belli; rotamız Avrupa Birliği” diye tepki gösterenler olacaktır; onlara bir yere kadar katılıyorum... Evet, bence de Türkiye’nin hedefi Kopenhag kriterlerinin benimsenmesidir. <b>Amaç, Avrupa İnsan Hakları Sözleşmesi’ni ihlal etmeyen bir yargı düzenine ve Lizbon Antlaşması’nın belirlediği ortak davranma kurallarına uygun bir siyasi ve sosyal yapılanmaya kavuşmaktır. Ama bu hedeflerin “bir istikamet, bir rota” olduğunu söyleyebilmek için, o hedeflere dönük somut ve kararlı bir hareketten, bir ilerlemeden söz edebilmemiz de gerekiyor bence.</b> <br/><br/>Avrupa Birliği, Türkiye’nin 2010 İlerleme Raporu’nu 9 kasımda açıklayacak. Bu raporda, AKP hükümetinin öncülüğünde gerçekleşen ve referandumda onaylanarak yürürlüğe giren Anayasa değişikliklerinden “olumlu bir gelişme” olarak söz edilecek. Yani, <b>Anayasa değişiklik paketi, Ankara’nın Avrupa “istikametini” teyit ve tescil eden bir adım Brüksel nezdinde... Ama o kadar.</b> 2010 İlerleme Raporu’nda, Türkiye’nin tam üyelik hedefine doğru ilerlediğini gösteren başka somut kayıtlar olmasını, ben kendi hesabıma, beklemiyorum. <br/><br/>Mülkiye’de öğretim üyesi olan Prof. Aykut Çelebi’nin <i>Akşam</i>’dan Süreyya Üstünel’e çok iyi anlattığı gibi, Avrupa Birliği-Türkiye ilişkisi, hâlihazırda karşılıklı olarak ağırdan alınıyor; Brüksel’in de Ankara’nın da işine gelen bir “pata durum” bu. <b>Bir yandan, Avrupa Birliği’nin Türkiye’ye yönelik ilgi kaybı var; diğer yandan, AKP’de, simgesel başlangıcını 2005 Leyla Şahin Kararı’na kadar götürebileceğimiz bir Avrupa soğukluğu. </b><br/><br/>Prof. Çelebi’nin <i>Akşam</i>’a söylediklerini okumanızı tavsiye ederim. Zira hem AKP’nin olumlu çabalarının hem Kılıçdaroğlu’nun söylem değişikliğinin hakkını veriyor ama daha önemlisi, <b>“Türkiye ile Avrupa Birliği’nin tam üyelik müzakerelerinin değil 2013’te, hiçbir zaman tamamlanmayacak bir yöne doğru gidiyor olabileceğini” </b>açıkça anlatıyor. Tabii, tıkanıklığın asıl nedenine işaret etmekten de geri durmuyor: <b>“Çok iyi biliniyor ki bu donmuş ilişkiyi açmanın yolu Güney Kıbrıs’ı tanımak...”</b> Sonra yine aynı tonda ekliyor: <b>“Limanları Rumlara açmak, benzer olarak Kürt sorunu... İkisini aynı anda yapmak bir muhafazakâr partinin kendi tabanı açısından asla kaldırabileceği bir şey değil.”</b> <br/><br/>Çelebi haklı; Türkiye’nin limanlarını Rum gemilerine açması, Avrupa Birliği istikametinde ilerlememiz için “olmazsa olmaz” koşul. Nitekim İlerleme Raporu’nda da, “Limanlar bir an önce açılmazsa, üyelik müzakereleri durma noktasına gelebilir” denmesi şaşırtıcı olmaz. <br/><br/>Bu adımı atmanın AKP açısından zorluğuna gelince... Ne yazık ki, Türkiye’nin 1997’de aldığı “limanları kapatma” kararından vazgeçmesini kolaylaştıracak adımlar gelmiyor Avrupa’dan... Brüksel’den, bu ambargonun artık gerekli olmadığını seçmene anlatabilmesi için AKP’nin elini güçlendirecek bir “Kuzey Kıbrıs açılımı” beklemek boş. <br/><br/>İş, Türkiye’nin Avrupa Birliği’ne tam üyelik perspektifinin, bir tür niyet beyanı olarak, ucu açık bir süreçte, zaman içinde buharlaşıp gitmesini istemeyen çevrelere düşüyor; yani iş, derdi “eksen” değil, demokratik bir “istikamet,” dolayısıyla da “ilerleme” olanlara düşüyor. <br/><br/>Demokratlar, Avrupa Birliği konusunda seslerini yükseltmeliler. <b>AKP hükümetini, limanların Rum gemilerine açılması dâhil olmak üzere, Avrupa Birliği ile müzakereleri hızlandırmak için üzerine düşeni yapmaya zorlamalıyız.</b> Aksi halde, Sarıkız ve Ayışığı gibi, Kıbrıs’ta (ve Türkiye’de) statükoyu koruma gayesinden mülhem darbe planları bir yönüyle başarıya ulaşır. Ya da yine Aykut Çelebi’nin çok güzel söylediği üzere, “tıpkı Avrupalı muhafazakârlar gibi bir tür ‘imtiyazlı ortaklık’ peşindeki bizim ulusalcılar”ın istediği şey gerçekleşir.<b> <br/><br/>Ortalıkta, “Avrupa iyi, hoş, modern, ileri... Ama Avrupa’nın demokratik kriterleri bize uymaz. Ulusal egemenliğimizi devredemeyiz” benzeri terennümlerle gezinen ulusalcılara kulak verin; çoğunun “Eksen kayması var” diye tutturduğunu göreceksiniz</b>. Ama bu cenahtan, “Avrupa Birliği istikametinde gerçek bir ilerleme” talebi beklemeyin. Zira onlar, Avrupalı muhafazakârların Türkiye’yi sıkıştırdığı yerden memnunlar, müzakerelerin donup kalması işlerine geliyor. Bu sıkışmanın, bu donmanın karşısına çıkma görevi de, AKP’ye soldan muhalefet edebilecek, milliyetçilikten arınmış, Avrupa Birliği standartlarında bir demokrasi olmayı gerçekten isteyenlere kalıyor haliyle. <b><br/><br/>ycongar@mac.com</b></div>

Kaynak: [taraf.com.tr](http://www.taraf.com.tr:80/yasemin-congar/makale-eksen-degil-istikamet.htm), [web.archive.org (arşiv bağlantısı)](http://web.archive.org/web/20101020142524/http://www.taraf.com.tr:80/yasemin-congar/makale-eksen-degil-istikamet.htm)
# Limanlar ve Heybeliada

*Yasemin Çongar 20.10.2010*

<div class="yazi">Delinin birinin kuyuya attığı taş misali, Türkiye’nin limanlarını Kıbrıs Rum gemilerine kapatması da, on iki yıl sonra hâlâ, tersine çevrilemeyen, üstelik de en büyük zararı Türkiye’ye dokunan bir uygulama olarak önümüzde duruyor. Dışişleri Bakanı Ahmet Davutoğlu, birkaç ay önceki konuşmasında, <b>“Kıbrıs Rumlarına bütün Türk limanlarının açılmasına hazırız. Karşılığında istediğimiz tek şey var: Kıbrıs Türklerinin de limanlarının, Girne’nin, Magosa’nın, Ercan Havalimanı’nın açılması. Dünya, Kıbrıs Türklerine üç liman açacak. Biz Türkiye’nin bütün limanlarını Kıbrıs Rumlarına açacağız”</b> demişti. <br/><br/>Davutoğlu’nun bu konuşması yankı buldu ama karşılık bulmadı. Zira Kuzey Kıbrıs’a uygulanan izolasyonun gevşetilmesinden yana çıkan Avrupalılar bile, bunun için öncelikle Türkiye’nin, bütün dünyanın tanıdığı ve Avrupa Birliği’nin üyesi olan Kıbrıs Cumhuriyeti’ne yönelik normalleşme adımları atması gerektiğini söylüyorlar. <b>Tam bir normalleşme, Kıbrıs sorunu çözülmedikçe, imkânsız. Ama Ankara, 1998’de başlattığı ve çok zararını gördüğü “liman ambargosu”nu gevşeterek işe başlayabilir, başlamalıdır da... </b><br/><br/>Böyle bir adım, Türkiye ile Avrupa Birliği arasındaki katılım müzakerelerinde askıda bekletilen başlıkların açılması yönünde hareket başlatabileceği gibi, “Girne, Ercan, Magosa açılsın” talebinin Avrupa’dan destek bulmasını da kolaylaştırır. <br/><br/>Unutmayın, “Kıbrıs engeli” bugün Türkiye’de ve Avrupa’da müzakerelerin donma noktasında tutulmasından memnun olan çevreler için ideal bir “bahane” oluşturuyor. Liman ambargosu, sonuçları itibariyle, Avrupa karşıtı Türk milliyetçileri ile Türkiye karşıtı Avrupa sağını buluşturan bir uygulama. <br/><br/>Bu ittifakın karşısına, Türkiye’nin Avrupa’ya katılım sürecinin yeniden “işler” kılınmasını sağlamaya dönük yaratıcı formüllerle çıkmak lazım. Birkaç yıl öncesinde gündeme gelen “Pencere Modeli” böyle bir girişimdi. <b>Başbakan Erdoğan’ın dün gittiği Helsinki’de kotarılan ve “Finlandiya Formülü” olarak da anılan girişime, Britanya, İspanya, İsveç, İtalya gibi ülkelerin yanı sıra Avrupa Birliği Komisyonu da sıcak bakıyordu. Özetle, “Türkiye büyük bir limanını Kıbrıs Rum gemilerine açacak, karşılığında dondurulan başlıklar buzdolabından çıkarılacak”tı.</b> <br/><br/>Avrupalı “dost” diplomatlar, bu formülün yeniden canlandırılabileceğini, “bir büyük limanın açılmasının” Brüksel’deki Türkiye yanlılarının elini güçlendireceğini söylüyorlar. Ankara’nın zemin yokladığı bir başka formülse, <b>“liman açılımını ilk etapta özel sektör üzerinden gerçekleştirmek”</b> diye özetlenebilir. <br/><br/>9 kasımda açıklanacak Avrupa Birliği İlerleme Raporu’nda, <b>“Türkiye, limanlarını Kıbrıs gemilerine bir an önce açmazsa müzakereler tümüyle durma noktasına gelebilir”</b> uyarısının yer alması bekleniyor ve Avrupalı “dostlar,” bu aşamada Ankara’dan “limanlar” konusunda esneme işareti gelmesinin çok olumlu etki yapacağı kanısındalar. <br/><br/>Almanya, malum, konu “tam üyelik” olduğunda Türkiye’nin Avrupalı “dostlar”ından biri değil. Bu keyfiyet, Cumhurbaşkanı Christian Wulff’un Türkiye ziyaretinin gayet “dostane” bir havada geçmesine engel değil ama. Nitekim Wulff, dün Meclis’te yaptığı konuşmada, her ne kadar, üyelik müzakerelerinin “ucu açık” niteliğini vurgulasa da, “Avrupalı bir Türkiye” perspektifini benimsemiş göründü. <b><br/><br/>“Türkiye son yapılan Anayasa değişiklikleri ile Avrupa standartlarına biraz daha yaklaşmıştır” diyen Wulff’un, Kıbrıs ve Heybeliada mesajları bence özellikle önemliydi</b>. Gerçi “Ruhban Okulu” demedi ama gezisi sırasında, Fener Rum Ortodoks Patrikhanesi dâhil Türkiye’deki birçok Hıristiyan mekânını ziyaret edecek olan Alman Cumhurbaşkanı’nın, <b>“İslam ülkelerinde yaşayan Hıristiyanların dinî vecibelerini yerine getirme ve ilahiyatçılarını eğitme hakkına sahip olması gerektiği”</b> yönündeki sözünün meali, “Heybeliada Ruhban Okulu’nu açın artık” diye okunabilir. <br/><br/>Yine Wulff, Kıbrıs sorununun çözülmesi gerektiğinden bahsetti ve ayrıntıya girmese de, “anlayana sivrisinek saz” misali, “Rumlarla normalleşmenin yolunu arayın” mesajı verdi. <br/><br/>Türkiye’de, üniversitelerdeki fiili başörtüsü yasağını kaldırma önerisini şevkle destekleyeceği yerde, “özgürlüğün bir yerden sonra kısıtlanacağının garanti edilmesinin” peşine düşerek, yasakçı bir pazarlığı kendisine reva gören bir ana muhalefet partisi var. <b>İktidardaki nispeten özgürlükçü ve demokrat partinin “özgürlükçü” ve “demokrat” refleksleri ise, mesele, zorunlu din dersinin kaldırılması ya da Alevilerin eşitliği olduğunda, her ne hikmetse, tutukluk yapıyor.</b> Anadilde eğitim hakkı gibi, bir başka temel özgürlük konusunda, her iki parti de ofsayt pozisyonundan bir türlü çıkamıyorlar. <br/><br/>Hal böyleyken, Heybeliada Ruhban Okulu’nun açılması ve Rum gemilerinin Türk limanlarına girmesine izin verilmesi gibi talepler “ikincil” hatta “lüks” gibi görünebilir kimi okurlara. Oysa tam tersine, bu talepler de, gerek Ruhban Okulu meselesinde olduğu gibi özü itibariyle, gerekse limanlar konusunda olduğu gibi sonuçları açısından, doğrudan doğruya bu memleketin düzenini ilgilendiriyor. <b>Heybeliada’yı ve limanları açmak, Türkiye’nin tıkanan Avrupa yolunu da açabilecek iki adım.</b> O yolun açık olması ise, Sünni, Alevi, gayrımüslim, dinsiz, Türk, Kürt hepimizin eşitlik ve demokrasi mücadelemizin başarısı için elzem. <b><br/><br/>ycongar@mac.com</b></div>

Kaynak: [taraf.com.tr](http://www.taraf.com.tr:80/yasemin-congar/makale-limanlar-ve-heybeliada.htm), [web.archive.org (arşiv bağlantısı)](http://web.archive.org/web/20101022135107/http://www.taraf.com.tr:80/yasemin-congar/makale-limanlar-ve-heybeliada.htm)
# Evlad-ı mehteran

*Yasemin Çongar 21.10.2010*

<div class="yazi">Türkiye’nin şansı, gelecekte olabileceklerden endişelenmeyi artık neredeyse bir hayat biçimine, bir kimliğe dönüştürmekten yüksünmezken, hâlihazırda olup bitenlerden utanç duymayan vesveseli “modern”lerin küçücük bir azınlığı oluşturması; Türkiye’nin şanssızlığı ise, bu küçük azınlığın hâlâ devlete hâkim olmasıdır. <br/><br/>Başörtüsü tartışması, ne zaman bugünkü gibi ön plana çıksa ve çözüm olasılığı belirginleşse, hep aynı manzarayla karşılaşmamız bu şanssızlığın eseri bence. <br/><br/>Bir yandan, bakıyorsunuz, yavaş ama geri dönüşü pek de mümkün olmayan bir normalleşme yaşanıyor. <br/><br/>Devletin zihniyeti daha dönüşmemiş de olsa, toplumun hâkim sağduyusu giderek ağır basıyor; devletin tepesindeki resim bile bu sayede değişiyor. <b><br/><br/>Hayrünnisa Gül, kendisinin hem hakkı hem de görevi olduğu üzere, devlet protokolünde gerektiği gibi yer almaya, kırmızı halıda şeref kıtasının önünde yürümeye, Köşk’te devlet erkânına verilecek davetlere ev sahibeliği yapmaya, eşinin Cumhurbaşkanı seçilmesinden tam üç yıl sonra nihayet başlayabiliyor.</b> <b><br/><br/>Bu bir normalleşmedir.</b> <br/><br/>Bu, Türkiye’de azınlığının vesvesesiyle beslenen anomalinin aşılmasıdır. <br/><br/>Bir Cumhurbaşkanı’nın eşini, sürekli geri planda kalmaya, protokol görevlerini eksik yapmaya, hakkı olan saygı ve itibarı kendisine göstermeyen generallerle köşe kapmaca oynamaya zorlayan bu vesvese, toplumun ayrımcılıktan utanç duyan çoğunluğunun sağduyusu karşısında mağlup oldu. <br/><br/>Bence, referandumdaki yüzde 58 “evet” sonucu da, bu yenilginin dolaylı bir tescili, normalleşme talebinin tecellisiydi. <br/><br/>Üniversitelerdeki fiili başörtüsü yasağının aşılmasına dönük arayışın yeniden ön plana çıkmasını, yine aynı “normalleşme” arayışının parçası sayabiliriz. <b><br/><br/>Nitekim CHP’yi saplanıp kaldığı çukurdan çıkarmak için debelenen Kemal Kılıçdaroğlu’nun başörtüsü meselesini çözmekten bahsetme gereği duyması ve yine CHP’li birçok ismin “Üniversitelinin başının örtüsüne karışılmasın” deme noktasına gelmesi de, esasen ana muhalefetin, toplumun o vesveseli azınlık dışında kalan kesimleriyle ilişki kurma ihtiyacından doğdu. </b><br/><br/>Normalleşme talebinin CHP’yi bile zorlamış olması, Türkiye’nin şansının bir tezahürüdür velhasıl. <br/><br/>Türkiye’nin şanssızlığı ise, “Başörtülüler üniversiteye girerse, yarın başı açıklar üniversiteye giremez” türü abuk lafları televizyon kameralarının içine bakarak söyleyebilen “modern” azınlık mensuplarının CHP’yi hizada, yani “çukur”da tutmaktaki başarısıdır. <br/><br/>Hayali bir ihlalin endişesini kuvvetle hissettiğini cümle âleme hissettirerek konuşan bu vesveseliler, her ne hikmetse, başörtülülerin üniversiteye gidememesinin, yani hâlihazırda süren bir ihlalin utancını ve endişesini hiç taşımıyorlar. <br/><br/>Bu kesimin en cazgır temsilcilerinden biri, dün Kılıçdaroğlu için, “Kemal Bey, başörtüsü sorununu biz çözeriz derken, CHP’nin iktidar olması kaydıyla konuşuyordu” diye açıklama yapma gereği duydu örneğin. <b><br/><br/>Meali: Üniversite çağındaki genç kızların temel bir hak ihlalinden kurtarılması vaadi, CHP’nin iktidar olmayacağına güvenerek söylenmiş bir sözden ibarettir.</b> <br/><br/>Nitekim dün AKP ile CHP arasında başörtüsü konusunun ele alınmasının sonucu da, ana muhalefet partisinin vesveselilere teslim olduğunu, aslında üzerinden siyaset yapılması bile abes olan bir özgürlük meselesinde çözümü yokuşa sürdüğünü gösterdi. <br/><br/>İşin ilginci, dünkü gazetelerin birinci sayfalarında yer alan ve toplumun “normalleşme” talebinin kısmen karşılık bulduğunu gösteren “kırmızı halı” fotoğraflarının, medyanın en vesveseli köşelerinde bile olumsuz bir tepki görmemesi; Hayrünnisa Gül’e uygulanan ayrımcılıktan utananların ağır basmış olmasıydı. <b><br/><br/>Türkiye’nin şanssızlığından ziyade, şansı okunuyordu dünkü gazetelerde...</b> <br/><br/>Belki de bu yüzden, Yargıtay Başsavcısı yerinde duramadı; ya içindeki müzmin vesvese kabarıp taşmış ya da devlete hâkim olan “endişeli modern” azınlık ona “görev”ini hatırlatmış olmalı ki, Abdurrahman Yalçınkaya, “Aman ha, Meclis başörtüsü yasağını kaldırmaya kalkmasın, çok fena yaparım” türü bir açıklamada bulundu dün. <br/><br/>Hani derler ya, “zamanlama manidar”dı. <br/><br/>AKP ile CHP’nin başörtüsü meselesini görüşmesi bile yetmişti Başsavcı’yı yerinden zıplatmaya; <i>Taraf</i>’ın “N’aber asker” diye duyurduğu, “kırmızı halıda bir ilk” haberi de Yalçınkaya’nın ayakkabılarının altında “yay” işlevi görmüştü anlaşılan. <br/><br/>Neyse ki AKP, Başsavcı’nın hak ettiği açıklamayı hızla yaptı: <b><br/><br/>“Yargı yetkisini kullananların görevi kanun koymak değil, uygulamaktır. Başsavcılık önleyici bir yargısal yetkiye sahip değildir. Hiçbir kişi, organ veya makam Meclis’e emir ve talimat veremez.”</b> <br/><br/>Türkiye’nin normalleşme yürüyüşü böyle kendine özgü stiliyle süreceğe benziyor. <br/><br/>Şansımız, yürüyor olmak! <br/><br/>Şanssızlığımız, her iki adımda bir geri adım atmaya zorlanmak. <br/><br/>Buna da şükür. <b><br/><br/>ycongar@mac.com</b></div>

Kaynak: [taraf.com.tr](http://www.taraf.com.tr:80/yasemin-congar/makale-evlad-i-mehteran.htm), [web.archive.org (arşiv bağlantısı)](http://web.archive.org/web/20101023232119/http://www.taraf.com.tr:80/yasemin-congar/makale-evlad-i-mehteran.htm)
# İsrail’in onuru

*Yasemin Çongar 22.10.2010*

<div class="yazi">İki kadın, Londra’da bir metro istasyonunun çıkışında buluşurlar. Kadınlardan genç ve siyahi olanı, yıllar önce kendisini evlatlıkveren annesini nihayet bulduğuna inanmaktadır. Yaşlı ve beyazdır diğer kadın; “Olamaz” der... Genç kadının ısrarı üzerine bir bara girip, belgelere bakarlar. <b>Yaşlı kadın, “Ama senin annen olmam imkânsız benim” diye mırıldanır, “baksana bana!”</b> <b><i><br/><br/>Sırlar ve Yalanlar</i></b> filminden bir sahne bu. İzlediyseniz, unuttuğunuzu sanmam. “İmkânsız anne” rolündeki Brenda Blethyn, bence filmin tümünde olağanüstüdür ama bu sahnede nefes keser hakikaten. Filmin yönetmeni ve senaristi Mike Leigh, sahneyi çekmeden önce Blethyn’e genel bir bilgi vermiş, ancak karşısına yıllar önce evlatlık verdiği kızı olarak çıkacak oyuncunun “siyahi” olduğunu söylememiştir. Sahnenin sahici olmasını istemiştir çünkü. <b>Blethyn’in şaşkınlığı, ırk ve etnisite konularındaki hâkim kabullerimizin, birbirimize renk kodlarıyla bakmamızın doğal bir sonucudur. Leigh, o şaşkınlığı olduğu gibi yakalayarak, sinemanın ırk ayrımı üzerine en sarsıcı sahnelerden birini sunmuştur bize.</b> <br/><br/>Mike Leigh’in adını her duyduğumda, filmlerini her izleyişimde bu sahneyi hatırlarım ben... Ve insanın, “öteki” sandığı birini, kendi içinde taşımasının, kendi içinden çıkarmasının, insanın “öteki”ni doğurmasının mümkün olduğunu anlatan bu sahne her seferinde sarsar beni. <br/><br/>Blethyn’in hayret dolu gözlerini bana geri getiren satırları, yazıya başlamadan önce <b><i>New Statesman</i></b> dergisinde okudum. Londra Film Festivali’nde <b><i>Another Year</i></b> adlı yeni filmiyle, yine ilgi odağı olan Leigh, İsrail’de vereceği sinema derslerini iptal edişinin hikâyesini anlatmış. <b><br/><br/>İsrail’de malum, hükümet, Yahudi olmayanların vatandaşlığa kabulü için, “İsrail devletinin Yahudi ve demokratik kimliğine bağlılık yemini” etme şartı getiren bir yasa taslağı hazırladı.</b> Yoğun tepkiler üzerine, Başbakan Binyamin Netanyahu dün Yahudilere de bu yemini etme zorunluluğu getirilmesi teklifinde bulundu. <br/><br/>Her halükârda, yasa tasarısı İsrail’in bakanlar kurulunu bölüyor; Başbakan Yardımcısı ve istihbarat örgütlerinden sorumlu bakan Dan Meridor bile tasarıya karşı. İşçi Partisi’nin önde gelenleri, muhalefetteki Kadima ve Knesset’teki Arap vekiller de tepki gösteriyorlar. <br/><br/>Asıl isyan eden ise, İsrail’in “onuru”... Ülkenin yazarları, sanatçıları, akademisyenleri bir haftadır çeşitli protesto eylemleri düzenliyorlar. <br/><br/>Günümüzün en önemli demokrasi teorisyenlerinden, Hebrew Üniversitesi Siyaset Bilimi Profesörü Yaron Ezrachi, isyanın çıkış noktasını şöyle özetlemiş: <b>“İsrail hızla demokratik bir devlet vizyonunu yitiriyor ve faşist bir devlete dönüşüyor. Bizim çocuklarımız ya bu korkunç ülkeyi terk edecekler ya cezaevine girecek ya da sokaklarda savaşacaklar.”</b> <br/><br/>İsrail’in tanınmış edebiyatçılarından Yoram Kaniuk, kısaca “Başkaldırmak zorundayız” diyor. <b><i>Haaretz</i></b>’in köşe yazarı Sefi Rachelevsky, <b>“Biz burada eşit haklar için ve İsrail olduğunu iddia eden devletle özdeşleşmeyi kesinkes reddettiğimiz için mücadele veriyoruz”</b> diye açıklıyor amaçlarını. <br/><br/>Bu isimler ve daha binlercesi, pazar günü Tel Aviv’de, çarşamba gecesi ise Kudüs’te yapılan protesto gösterilerine katıldılar. Göstericilerin büyük bölümü, <b>“Faşizmden Bağımsızlık Bildirgesi”</b> başlığını taşıyan metnin de imzacısı. Daha ilk cümlesinde, <b>“Yurttaşlarının bireysel vicdanının kutsal alanını zorla işgal eden, fikirleri ve inançları, yetkililerin fikirleri ve devletin varsayılan ‘karakter’i ile uyuşmayanları cezalandıran bir devlet, demokrasi olmaktan çıkmıştır artık, faşist bir devlet olmaya başlamıştır”</b> diye ilan eden bir metin bu; imzacılarının “eşitlik ilkesini, yurttaş özgürlüklerini ve barış çabasını ihlal eden bir İsrail’in vatandaşı olmayı reddedecekleri” beyanıyla da bitiyor. <br/><br/>Gerek bu bildirge, gerekse düzenlenen protesto eylemleri, Mike Leigh’in “kültürel boykot” dediği dış tepkilerle birleştiğinde, hem İsrail’in hem de dünyadaki Yahudilerin, bugünkü İsrail devletine ve onu yöneten faşizan zihniyete karşı kuvvetli bir ses çıkarmasını sağladı; bu sesin giderek daha da gürleşeceğini sanıyorum. <br/><br/>Peki, bu ses <b><i>bize</i></b> ne söylüyor? <b><br/><br/>Ben kendi hesabıma, bir yandan Türkiye’de, “Türklük” üzerine, yani Kürtlerin ve diğer azınlıkların dışlanması, fiilen “ikinci sınıf vatandaş” sayılmaları üzerine inşa edilmiş cumhuriyet zihniyetinin ve onun anayasasının miadının çoktan dolduğunu; “anayasal yurttaşlığı” yurttaşına çok gören, yurttaşının bireysel vicdanının kutsal alanını, Anayasa’nın “değişmesi teklif bile edilemez” maddeleriyle işgal eden bir devletin, bugünkü haliyle artık tarihe karışması gerektiğini hatırladım İsraillilerin faşizme karşı onur bildirgesini okurken.</b> <br/><br/>Ama orada durmadı düşüncelerim; Tel Aviv’den, Kudüs’ten ve dünyanın çeşitli yerlerinden yükselen bu vicdanlı sesin, Müslümanların, Arapların, Türklerin, benim, sizin, hepimizin kulağında nasıl yankılanacağını da merak ettim doğrusu... İsrailliler ve Yahudiler konusundaki hâkim kabullerimizi, bu ses sayesinde sorgulayacak mıyız acaba? Topyekûn bir İsrail nefretine, Yahudi düşmanlığına kendilerini kolayca teslim edenlerimiz, bu sesi duyacaklar mı, duyduklarında düşünecekler mi? <br/><br/>Mike Leigh’in İsrail’e gitmeme kararını anlamaya çalışacaklar mı? <br/><br/>O Mike Leigh ki, Siyonist bir kökenden geldiğini anlatmış <b><i>New Statesman</i></b>’da... <b>“Siyonist sosyalist gençlik örgütlerinin üyesiydim” diyor, “uzun zaman önce terk ettim onları ama hep daha kötü, daha kötü bir hâl aldılar ve İsrail’deki sanatçıların bütün protestolarına rağmen, hiçbir İsrail kurumuna bu aşamada destek vermek istemiyorum. İsrail’e, oradaki sinemacılarla dayanışmak için gitme kararı almıştım ama sonra flotilla (<i>Mavi Marmara</i>) olayı oldu, Batı Şeria’da Yahudi yerleşimlerinin inşasına yeniden başladılar ve şimdi de vatandaşlık yeminini ortaya attılar. Gitmeyeceğim.”</b> <b><i><br/><br/>Sırlar ve Yalanlar</i></b>’ı bana geri getiren bu sözlerdi işte. İnsanın, “öteki” sandığı şeyi, kendi içinde taşımasının ve kendi içinden çıkarmasının mümkün olduğunu deneyimle bilen bir sinemacının onurlu sözleri... <b><br/><br/>ycongar@mac.com</b> </div>

Kaynak: [taraf.com.tr](http://www.taraf.com.tr:80/yasemin-congar/makale-israil-in-onuru.htm), [web.archive.org (arşiv bağlantısı)](http://web.archive.org/web/20101023170228/http://www.taraf.com.tr:80/yasemin-congar/makale-israil-in-onuru.htm)
# Hiç ‘perde’ demeden yaşayanların hüznü

*Yasemin Çongar 23.10.2010*

<div class="yazi"><img align="left" alt="Hiç ‘perde’ demeden yaşayanların hüznü" border="0" src="http://www.taraf.com.tr/fotoraflar/makaleler/hic-perde-demeden-yasayanlarin-huznu_5837_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>***</p>
<p>Yine böyle gri bir gündü, hatırlıyorum. Kuzguncuk’taki yalı dairesine gelmişti. Çatkapı. Pencerenin önünden Boğaz akardı o evde. Dolapdere’deki yakışıklı marangozun, iskeletlerinden yeniden yaratıp ikinci bir hayat verdiği ama başka bir devre, başka duygulara ait oldukları yeni yüzlerinden de okunan, mobilya cilası kadar ölüm de kokan o eski koltuklarda biraz iğreti oturmuştuk karşılıklı. Kahve istemişti. Çekmecelerinde yavru farelerin cirit attığını artık bildiğim küçük pembe mutfakta, sırtımı bir kedi gibi kabartarak, epeyce tedirgin ama ani bir karşılaşmaya hazır bir halde, cezve yerine küçük bir kaynama tasında pişirmiştim kahveyi. Cezvemiz yoktu. “Ellerine sağlık” demişti, “köpüklü sevmem zaten.” Gülüşmüştük. Barışmaya geldiğini ikimiz de biliyorduk. Benim kötü kahvem sayesinde, başka söze gerek kalmadan, barışıvermiştik. Fazla oturmadı. <b>Uzun bir geçmişi olan iki insanın, anlaşmak için uzun zamana ihtiyacı olmuyor. Bizim ortak hafızamız da, muktedir olduğumuz kelimelerden çok daha kuvvetliydi.</b> Pencereden bakmıştık sessizce. Boğaz’daki küçük bir tekne, tam önümüzden geçerken açmıştı müziği; kadınlarla adamların göbek atmasını seyrederken, istiflendikleri konserve kutusunda birdenbire canlanıp oynamaya başlayan hayali sardalyelere benzetmişti onları. Şakacıydı. Hastaydı. Kahvesini bitirince kalktı. Bir daha görüşmeyeceğimizi ikimiz de anlamıştık. Yine de yakında mutlaka buluşma sözüyle vedalaşırken, evin caddeye bakan loş girişinde söylediklerini dinlemiş, kendince benden özür dilediğini sanmıştım o gün. Bana, benimle ilgili bir şey anlatmak istemiş olabileceği aklıma gelmemişti: <b>“Herkes bazen rol yapar canım, ama bazıları her zaman rol yapar. Kendilerinin en çok farkında olanlar da onlardır. Oynamadan yaşayamazlar, kendi hakikatlerine bir an bile katlanamazlar çünkü.” </b></p>
<h4><br/>Père-Lachaise’den mektuplar</h4>
<p>Hatırlamak zehirli zanaat... Annemin bir kitabı vardı. Benim büyüdüğüm mahallede, dudak bükerek okunması farz olan <b><i>Günaydın Hüzün</i></b> ve <b><i>Brahms’ı sever misiniz</i></b> gibi aşk hikâyelerinin yazarı Françoise Sagan’ın mektupları: <b><i>Sarah Bernhardt, ou le rire incassable</i></b> (Sarah Bernhardt ya da hiç kesilmeyen kahkaha). Kitabın kapağındaki yağlıboya kadın portresine bakıp, bu nasıl mümkün diye düşünürdüm; hiç kesilmeyen bir kahkaha olabilir mi? Fransızcadan tam tercümesiyle, “kırılmaz gülüş” diye bir şey olabilir mi; gülmek, başlı başına bir kırılma değil mi zaten? 1935 doğumlu Sagan’la, 1844 doğumlu Bernhardt’ın hayali “yazışmalarını” okumak tuhaftı. <b>1923’te, Paris’te, sokaklara dökülen yarım milyon kişi, Fransa’nın gelmiş geçmiş en büyük oyuncusu ve tarihin ilk uluslararası sahne yıldızı olan Sarah Bernhardt’ı, Père-Lachaise’de, hiç kesilmeyecek bir uykuya yatırırken, yetmiş dokuz yaşında olduğunu herkesten gizleyen o küçük kadın, tabutun içinde kikirdiyordu sanki</b> ve Sagan, bunu bilirmişçesine yazıyor, bir tür ruh çağırma seansında, sonsuzluğa sorular sorup Bernhardt’ın ağzından cevaplarken, hakikatle aralarına giren mesafeyi umursamıyordu pek.  Bernhardt’ın da umursamayacağına inanıyordu. Zira sadece sahnede değil, her yerde, her zaman oynayan, oynamadan yaşayamayan bir kadındı o. Sagan’a, Père-Lachaise’den gönderdiği mektuplarda, “Hiçbir olay, hiçbir insan, hiçbir hüzün gülüşümü kesemez benim” diyebilmesi bu yüzdendi. Sagan ona, “Hayatını uydurmaktan bıkmadın mı” diye soruyor; Berhnardt, <b>“Doğru mu söylüyorum, yalan mı, bunu kim bilebilir? Ben bile emin değilim bundan. Unutma ki, ben bir tiyatro kadınıyım... Benim için hakikat muhtemel ve inanılabilir olanda gizlidir; bazı durumlarda ise, özgün olanda”</b> demekle yetiniyordu.</p>
<h4><br/>İyi bir hikâye uydurduğunda...</h4>
<p>“Annesi, onu saygıdeğer bir orospu yapmak için çok uğraşmıştı...” Robert Gottlieb’den öğrendim bunu; Amerikan kitap dünyasının bu büyük ismi, Simon &amp; Schuster ve Alfred Knopf Yayınevleri’nin eski yönetmeni, <b><i>New Yorker</i></b>’ın eski yayın müdürü, dünya çapında nice edebiyatçının editörlüğünü yapan Gottlieb, kendi yazdığı etkileyici bir kitapla piyasada şimdi.</p>
<p>Kitabın adı, <b><i>Sarah: The Life of Sarah Bernhardt</i></b> (Sarah: Sarah Bernhardt’ın Hayatı) ve bu, roman ya da <i>post-mortem</i> bir yazışma değil, gerçek bir hayat hikâyesi. Hiç bitmeyen oyunlarının içinde, Sarah Bernhardt’ın hakikatini yakalamaya çalışmış, bir “efsane”yi yeniden ve bu kez bir “insan” olarak yaratmayı denemiş Gottlieb. Bunun için önce Bernhardt’ın otobiyografisini aşması gerektiğini de biliyor: <b>“Hikâyelere bayılıyordu. Otuz altı ya da otuz sekiz yaşına kadarki hayatını anlattığı kitap bir okuma şölenidir. Ama içinde pek gerçek yoktur doğrusu. Sarah, kafasında iyi bir hikâye uydurduğunda, onu mutlaka anlatırmış zira.”</b></p>
<p>Gottlieb’in <b><i>Sarah</i></b>’sı, tam da bu yüzden, içiçe iki hayatın kitabı aslında. Sarah’nın yaşadıkları ile Sarah’nın uydurdukları iki ayrı “hakikat.” Sarah’nın annesi Youle, mesela: <b>Hollanda göçmeni yoksul bir Yahudi kadın için, on dokuzuncu yüzyılın ikinci yarısında, Paris sosyetesine girmenin en emin yolunun, zengin adamlarla para karşılığı ilişki kurmak olduğunu keşfetmiş ve bu keşfin gereğini yapmaktan hiç yüksünmemiş...</b> On beş yaşındayken doğurduğu ikiz kızlar gibi, birkaç yıl küçükleri olan Sarah’nın da babası belli değil. “Bernhardt,” Youle’un o sıralardaki sevgililerinden birinin kod adı sadece... Sarah ise, kendi kitabında, “güzeller güzeli bir asilzâde, kayıtsız bir anne” olarak anlatıyor Youle’u; babasının Çin’de kaçırılan yakışıklı bir subay olduğunu iddia ediyor.</p>
<p>Gerçekte, işinin ehli bir orospu Youle; Üçüncü Napolyon’un kardeşi olan Morny Dükü’nün metresliğine kadar yükseliyor. Kızları için de farklı bir istikbal hayali yok; ikizlerden birinin on dokuz yaşında canına kıyması bile yıldırmıyor onu. <b>Sarah’yı konservatuara yolluyor ki, “rol yapmayı” öğrensin; rol yapmayı öğrensin ki, çok özel yemek davetlerinde, genç bir kadın tarafından eğlendirilmek isteyen beyefendiler onun hizmetinden memnun kalsınlar.</b></p>
<p>Plan tutuyor. Sarah, yirmi yaşına geldiğinde hem <b><i>Comédie Française</i></b>’de sahneye çıkacak kadar başarılı bir aktris artık, hem de “hissedarlarım” diye söz ettiği mevki sahibi müşterilerini, özel seanslarda eğlendirerek hızla zenginleşen bir kadın. Oğlu Maurice de, bu hissedarlardan birinin çocuğu olarak doğuyor zaten...</p>
<h4><br/>Fransız tiyatrosuna erotizmi getirdi</h4>
<p>Bernhardt’ın Fransız sosyetesinde temayüz etmesinde, tiyatroyla cinselliğin eşit payı var Gottlieb’e göre. Bütün piyeslerdeki başrol arkadaşlarıyla mutlaka sevişiyor; oğlunun (Alexandre Dumas, <i>fils</i>) <b><i>Kamelyalı Kadın</i></b>’ını sahnede ölümsüzleştirmesinden önce, bize <b><i>Üç Silahşörler</i></b>’i veren babasının (Alexandre Dumas, <i>père</i>) yatağına giriyor; <b>Berhnardt’ın çeşitli hediyeler karşılığı birlikte olduğu Victor Hugo, 1875’te gizli günlüğüne, İspanyolca olarak şu notu düşüyor: “S.B. <i>No sera el chico hecho"</i></b> (S.B. Bebek olmayacak.) </p>
<p>Gottlieb, Bernhardt’ın erkeklerle ilişkilerini yargılamaksızın ve sanatından ayrı düşünmeksizin anlatıyor; “Yatakta bile oyuncuydu o” diyor bir yerinde kitabın, “şehvetin de rolünü yapıyordu.” Ama Bernhardt’ın “Paris entelektüellerinin en  popüler seks objesi” olduğu sonucu çıkmasın bu satırlardan. <b>Aksine, bir “obje” olamayacak kadar kuvvetli bir kadın Bernhardt; Dreyfus Davası sırasında, mesela, Emile Zola’yla birlikte <i>J’accuse</i> diyenlerden biri o. Bir yandan, muhitinin erkekleri için doğal sayılan bir hayat biçimine layık görüyor kendini, diğer yandan seksi bir oyuna dönüştürmeyi seviyor ve sahnedeki başarısı da, Charles Dickens’ın bir zamanlar “kemiğinizin iliğini donduracak kadar klasik” diye eleştirdiği Fransız tiyatrosunu, belki de tarihinde ilk kez “erotik” kılmasından kaynaklanıyor.</b> Klasik bir rolü seyirciye arkasını dönerek oynuyor; kısacık boyu ve incecik bedeniyle pek alımlı olmasa da, karanlık bir gölü andıran bakışlarıyla hipnotize ediyor seyircileri ve tam hipnotize oldukları anda, gözlerinin sadece beyazlarını ortaya çıkararak bir ölü gibi bakabiliyor sahneden. Sesinin mükemmel sükûneti, yabancı dil alerjisiyle meşhur Amerikan sahneleri dahil, dünyanın dört yanındaki seyircileri, Fransızca repliklerle ağlatıp güldürmesine yetiyor. Ve istediği her şey olabiliyor o; Macbeth, Hamlet, bir sokak kızı ya da Jeanne d’Arc, farketmiyor.</p>
<p>Gottlieb, Bernhardt’ın yıllar sonra, Paris’te ders verdiği tiyatro öğrencilerine, <b>“Oyuncu, kişiliğini, kendisiyle rolü arasında bölemez”</b> dediğini aktarıyor, <b>“oyuncu, sahnede egosunu kaybeder.”</b> Okudukça, Bernhardt’ın tiyatrodaki başarısının, tıpkı hikâyelerindeki gibi, sahnede de kendi hakikatini silebilmesine bağladım ben. Ve  1923’te ölüm döşeğindeyken, kapısının önünde toplanan hayranları için söylediği o sözlerde, bütün bir hayata yayılmış bu “hakikati silme” çabasının nüktedan bir intikamını işittim sanki: <b>“Onları orada titreyerek bekleteceğim, hayatım boyunca eziyet ettiler bana, nihayet sıra bende.” </b></p>
<p>Dedim ya, hatırlamak zehirli zanaat... Bernhardt’ın vedası, o eski vedayı getirdi aklıma. Kuzguncuk’ta, anlamını yıllar sonra yeniden düşüneceğim sözleri, sahnelerde ünlenmiş bir kadın söylemişti bana. Annem yaşındaydı ve ben, bir kez bile “perde” demeksizin yaşamaya zorlanmanın nasıl bir eziyet olabileceğini kavramadığımdan belki, ona darılmak için iyi bir sebebim olduğunu sanıyordum. O ise, başıma gelecekler konusunda zarifçe uyarıyordu beni.</p>
<p><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-hic-perde-demeden-yasayanlarin-huznu.htm), [web.archive.org (arşiv bağlantısı)](http://web.archive.org/web/20101025142847/http://www.taraf.com.tr:80/yasemin-congar/makale-hic-perde-demeden-yasayanlarin-huznu.htm)
# Hâkimevi’nde çay saati

*Yasemin Çongar 26.10.2010*

<div class="yazi"><p>Türkiye, Gianni Buquicchio’nun adını referandum vesilesiyle öğrendi. Aralık 2009’dan beri Venedik Komisyonu’nun Başkanı olan Buquicchio, 7 eylülde, yani biz Anayasa değişikliklerini oylamadan beş gün önce, <b>“Yüksek yargıda kast var. ‘Evet,’ çıkarsa bu tekel sona erecek”</b> diyerek net bir tavır almıştı. Sandıktan yüzde 58 oranında “evet” çıkmasının da, Buquicchio’yu memnun ettiği anlaşılıyor. Nitekim, Komisyon’un 15-16 ekimdeki genel kurul toplantısına katılan Adalet Bakanı Sadullah Ergin, orada Anayasa değişiklikleriyle yolu açılan yargı reformu konusunda sunum yaptıktan sonra, Komisyon’un tepkisi, <b>“Size bu değişiklikler için hep destek verdik, bundan sonra daha da fazla destek veririz”</b> olmuş. Tabii, küçük bir dokundurma yapmadan da geçmemiş ve bu yaz, yirminci yılını kutlayan Venedik Komisyonu’nun genel kurullarına Türkiye’den ilk kez bakan düzeyinde katılım olduğunu kibarca not etmişler: <b>“Yolunuzu yirmi yıldır gözlüyorduk.”</b>   <br/><b><br/><br/></b></p>
<h4>Adı “kaynana çatlatan” ama... </h4>
<p>Bunları pazar günü öğleden sonra Tarabya sırtlarındaki Hâkimevi’nde anlattı Sadullah Ergin. Bir grup köşe yazarını, kendi deyimiyle, <b>“çaylı, pastalı bir kaynana çatlatan”</b> toplantısına davet etmişti. Ama daveti yaparken, <b>“HSYK sürecine ilişkin her türlü sorunuzu cevaplamaya hazırım”</b> demesinden de anlaşılacağı üzere, Ergin’in esas “çatlatmak” istediği HSYK seçimleri sonrasında oluşan <b>“Bakanlık, siyasi ağırlığını koydu ve tulum çıkardı”</b> izlenimiydi. <br/><br/>Bu izlenim, esasen, birbirini ilgilendiren üç gelişmenin sonucu: Birincisi, adlî ve idari yargıdaki meslektaşlarınca seçilen yeni HSYK üyeleri arasında Adalet Bakanlığı’ndan iki üst düzey bürokratın olması; ikincisi, seçimde en yüksek oyu alan Bakanlık Müsteşar Yardımcısı İbrahim Okur’un kazanan listeyi bizzat hazırlaması ve bakanlığın idari gücünün bu liste arkasında toplandığı düşüncesi; üçüncüsü, YARSAV ve Demokrat Yargı’ya mensup adayların genel beklentinin çok altında oy alıp seçimi kaybetmesi. <br/><br/>Tabii, bu üç gelişmenin, AKP’nin <b>“siyaset alanında büyük ölçüde rakipsiz ve her şeyi kontrol altında tutmaya çalışan bir güç”</b> olmaya başladığı algısını besleyen kimi açıklamalarla eşzamanlı olmasının da, HSYK seçimleriyle ilgili kaygıları pekiştirdiği söylenebilir. <br/>  <b><br/><br/></b></p>
<h4>‘Aday olmayın’ diyemezdim... </h4>
<p>Sadullah Ergin, “Sonuçtan hiç rahatsız olmadınız mı” diye sorduğumuzda, “Benim rahatsızlığım Anayasa Mahkemesi’nin Meclis’ten geçen düzenlemeyi değiştirmesiyle başladı. Bunu o zaman açıkça ifade ettim” yanıtını veriyor: <b>“HSYK seçimlerinde, her seçmenin tek adaya oy vermesi formülü bozulmasa, çoğunlukçuluğun önü açılmayacak ve çoğulcu esasa göre, her aday kendisi için çalışıp, kendi oluşturduğu algıya göre seçilecek ya da seçilemeyecekti. Bu formül, her dernek çatısı altından bireysel adayların seçimini kolaylaştırırdı.”</b> <br/><br/>Ergin, tesbitinde haklı ama seçim sistemi Anayasa Mahkemesi’nce böyle değiştirildiğine göre, Bakanlık bürokrasisi “etik” ve “siyasi” açıdan daha özenli davranamaz mıydı? Mesela Ergin, Müsteşar Yardımcı Okur’un ve Personel Genel Müdürü Birol Erdem‘in adaylıktan caymasını isteyemez miydi? <br/><br/>Bu soruyu özetle şöyle yanıtladı Ergin: <b>“Bakanlık bünyesinden altı bürokrat aday oldu; bunlara ‘aday olma’ demek, anayasal haklarını kullanmalarını önlemek anlamına gelirdi ve etik açıdan esas o yanlış olurdu.”</b> <br/><br/>Tabii, Ergin burada da durmadı; Bakanlık bünyesinden bazı bürokratların YARSAV listesinden yarıştığını hatırlatarak, <b>“Ben ‘Aday olma’ deseydim, bu arkadaşlardan bazıları bana ‘Sen ne karışıyorsun, bizi nasıl engellersin’ der ve sözümü zaten dinlemezlerdi. Telkinimi dinleyecek olanlar olsa bile, onlar da içlerinden kırılırlardı”</b> dedi. <br/><br/>Listenin hazırlanmasında kendisinin dahli olmadığını, listeyi önceden görmediğini de vurguladı Ergin ve ekledi: <b>“Kazanan listede yer alanlar sanıldığı gibi aynı felsefi yaklaşımı paylaşan insanlar değil. Daha ziyade, meslektaşları arasında saygınlık kazanmış ve seçim şansı yüksek adaylar biraraya geldi.”</b> <br/><br/>Adlî ve idari yargıdan seçilen HSYK üyelerinin profilini biraz yakından inceleyince, Ergin’in haklı olduğu görülüyor. Mesela, HSYK’nın yeni üyelerinden, yine “bürokrat” diye eleştirilen Türkiye Adalet Akademisi Eğitim Merkezi Müdürü Ahmet Kaya’nın eşi de yargı mensubu ve YARSAV üyesi... Ayrıca, İbrahim Okur’un bakanlığa 1996’da (yani AKP’nin daha hayali bile kurulmamışken) girdiği gibi ayrıntılar da önemli... <br/> <br/><b><br/></b></p>
<h4>Yargı tabanı “marjinal” değil </h4>
<p>Ergin’in mütebessim bir sessizlikle karşıladığı şu soru bence kritik: “YARSAV’ın ve Demokrat Yargı’nın seçimlerde bu kadar başarısız olmasını bekliyor muydunuz?” <br/><br/>Buna doğrudan cevap vermese de, sohbetin başka bir yerinde, <b>“Marjinal söylemlerle yola çıkan YARSAV’a yargı tabanı mesafe koydu”</b> dedi Ergin... Ve doğrusu, bu yoruma hak verdim. <br/><br/>Tabii, Yargıtay ve Danıştay’ın HSYK’ya seçtiği üyelerin nedense pek tartışılmayan niteliklerine bakarak, bakanın deyişiyle, “marjinal söylemlerin” HSYK’da temsilinin süreceği sonucuna varılabilir. <br/><br/>Peki, Adalet Bakanı (ve hükümet) HSYK seçimlerinin yarattığı manzaranın “hukuka uygun” bile olsa, en azından “şık olmadığı” görüşüne hiç mi katılmıyor? Ergin’in bundan sonra ne olacağını anlatırken yaptığı itiraf, bence bu sorunun da yanıtı: <b>“Bakanlık bünyesinden aday olup seçilen arkadaşlarımızın HSYK’da başkanvekili olmalarından yana değilim. Kurul başkanı olarak gerekirse bu görüşümü ifade edeceğim.”</b>  <br/> <br/><b><br/></b></p>
<h4>AİHM’den önce son durak </h4>
<p>Hâkimevi’ndeki sohbette Anayasa Mahkemesi’nin yeni rolü de gündeme geldi. Kişisel başvuru hakkının tanınmasıyla, Yüksek Mahkeme artık “iç hukukta son aşama” olacak. Yani, Yargıtay’da alınan bir karara Anayasa Mahkemesi’nde itiraz mümkün; AİHM’e ise ancak ondan sonra başvurulabilecek. Kâğıt üzerinde “olumlu” bir adım bu bence. Ama kuvvetle muhtemel bir sakıncayı da içinde barındırıyor. <b>Başvuru usulü kolaylaştırılıp, Anayasa Mahkemesi’ne hızlı karar alması yönünde bir yaptırım getirilmezse, birçok hak ihlalini AİHM’e taşımak hayale dönüşebilir.</b> Tabii, esas olan AİHM’e taşımayı gerektiren hak ihlallerinin hukuk sistemimizden temizlenmesi. Hızlı bir “temyiz ve itiraz” düzeni sağlansa, Türkiye’nin kendi Anayasa Mahkemesi, Yargıtay ve alt mahkemelerdeki ihlallere ilişkin sağlıklı kararlar alabilse, bu, temizlenme çabasına da hizmet eder. Ama bu cümlede bir “eğer” gizli ve “eğer,” göründüğünden daha kuvvetli bir kelime maalesef. <br/><br/>Ergin’e bu sakıncayı hatırlattığımızda, <b>“Henüz yöntemi kararlaştırılmış değil. AİHM de bize bu konuda bir model önerecek”</b> dedi. <br/><br/>Amaç, Anayasa Mahkemesi’ne kişisel başvuru düzenine ilişkin yasayı, 2011 Adlî Yılı’na yetişecek şekilde hazırlayıp geçirmek. <br/>  <b><br/></b></p>
<h4>Basın davalarına çare aranıyor </h4>
<p>Basın davalarında dünyada rekora giden bir ülkenin yazarları Adalet Bakanı’yla buluşur da, bu konu gündeme gelmez mi hiç? Nitekim, Hâkimevi’ndeki toplantıda bir ara salondan çıktım, dönerken, Taha Akyol, “Yasemin, gel gel senden bahsediyoruz” diye takıldı bana; meğer ben yokken konu basın davalarına ve haliyle <i>Taraf</i>’a gelmiş. <br/><br/>Ergin, basın davalarına çare aradıklarından, “gizliliği ihlal” gibi konularda <b>“vatandaş için suç oluşturan bir eylemin, gazeteci için suç oluşturmaması”</b> keyfiyetinin güçlüğünden söz etti. Kamunun bilgilenme hakkı, eleştiri-hakaret ayrımı gibi konularda, ifade özgürlüğünü esas alan bir yaklaşım gerektiğini söylüyorduk ki, laf o meşum 301 meselesine vardı. Ergin, bana bakarak, <b>“Önümüze gelen, 301 davası taleplerinin önemli bölümü <i>Taraf</i>’ı ilgilendiriyor”</b> dedi ve nedense hiç şaşırmadım. <b><br/><br/>ycongar@mac.com</b> </p></div>

Kaynak: [taraf.com.tr](http://www.taraf.com.tr:80/yasemin-congar/makale-hakimevi-nde-cay-saati.htm), [web.archive.org (arşiv bağlantısı)](http://web.archive.org/web/20101029034050/http://www.taraf.com.tr:80/yasemin-congar/makale-hakimevi-nde-cay-saati.htm)
# Apo sizi izlemek istiyor

*Yasemin Çongar 27.10.2010*

<div class="yazi">Abdullah Öcalan, beş volta arkadaşıyla özel bir anlaşma yapmış. Şeyhmuz Poyraz, Cumali Karsu, Bayram Kaymaz, Hasbi Aydemir ve Hakkı Alpan, malum, geçen kasımda İmralı’daki Yüksek Güvenlikli F Tipi Cezaevi’ne yerleştirilmişlerdi. Dördü PKK’lı, biri TİKKO üyesi olan bu mahkûmlar da, Öcalan gibi “ağırlaştırılmış müebbet” cezası çekiyorlar. Ama onlar, Öcalan’dan farklı olarak, yasal hakları olan televizyon izleme imkânından mahrum değiller. <b><br/><br/>Avukatlarının talebine rağmen, devletin kendisine televizyon vermediği Öcalan ise, çareyi volta arkadaşlarıyla anlaşmakta bulmuş. Diğer mahkûmlar, televizyonlardaki siyasi tartışma programlarını ayrı ayrı izliyor, notlar tutuyor ve sonra tek tek, her program hakkında Öcalan’a bilgi aktarıyorlarmış...</b> PKK lideri, Türkiye’nin tartışma gündemini, “Falanca başörtüsü konusunda şunu dedi,” “Filancanın cevabı şu oldu,” “KCK Davası hakkında A, B ve C şahısları şöyle konuştular” türünden dolaylı bilgilerle izlemeye çalışıyormuş velhasıl. <br/><br/>Doğrusu ben, devletin, Öcalan’a televizyon vermemesini, ailesi dışında üç kişiyle ayda bir görüşme hakkını kullandırmamasını, avukat görüşlerinde not tutulmasını yasaklamasındaki mantığı anlayamıyorum. Zira Öcalan’a uygulanan bu kısıtlamalar, birer hak ihlali olmakla kalmıyor, devletin son dönemdeki politikasıyla da basbayağı çelişiyor... <b>Lafı dolandırmayacağım; bilen biliyor ki, bu politika, Öcalan’ın PKK üzerindeki nüfuzunu gözönünde tutan ve bu nüfuzun, devletle diyalog dâhilinde, silahların susması yönünde kullanılmasında yarar gören bir politikadır.</b> Ve, gerekleri yerine getirildiği takdirde, başarı şansı da olabilecek, akılcı bir politikadır bu. <br/><br/>Bazı olumlu gelişmeleri hepimiz biliyoruz. Devlet, Öcalan’la görüşüyor ve artık bunu külliyen inkâr etmiyor. Her ne kadar Öcalan, avukatlarına kendisiyle görüşmelerin kesildiğini söylese de, Ankara’dan üst düzey bir yetkili, geçenlerde bir grup gazeteciye, açıkça, “Öcalan’la diyalogu hiç kesmedik” dedi nitekim. <br/><br/>Aynı devlet, bugüne dek avukatların görüşme notlarının kamuoyuna açıklanmasını engellemeyerek doğru olanı yaptı. Ayrıca, İmralı’daki koşullar, yıllar sonra biraz iyileştirildi, Öcalan’ın yanına “volta arkadaşı” verildi, okuyabildiği gazetelerin sayısı arttırıldı ve tabii, son olarak da, Aysel Tuğluk’un adaya giderek kendisiyle görüşmesine olanak tanındı. <b><br/><br/>Bütün bunlar, devlet adına, âlicenap lütuflar da, sıradan jestler de değil; olumlu, akılcı ve yararcı adımlardır. Öcalan, bugün PKK’nın dağ kadrosu ve siyasi tabanı üzerinde etkili olabilecek ve açıkçası, kişisel çıkarı da bunu gerektirdiği için, bu nüfuzu savaşın bitmesinden yana kullanabilecek yegâne isimdir.</b> Bunu gören bir devlet, Öcalan’ın Türkiye gündemini daha iyi takip etmesinde çıkarı olduğunu da görebilmeli... <br/><br/>Sadece sınırlı bir avukat grubunun taşıdığı tek taraflı haberlerle değil, televizyondaki tartışmaları izleyip, her ay üç kişiyle görüşme hakkını da kullanarak, Kürt meselesinin geleceği, demokratik çözümün şansı konusunda daha sağlıklı bilgilenen, Türkiye’yi daha doğru okuyabilen bir Öcalan’ın barışa daha çok katkı yapabileceğini düşünüyorum ben; en azından, buna bir fırsat tanımak gerek. <b>Aynı şekilde, Öcalan’ın avukat görüşmelerinde verdiği mesajları, nisyanla mâlul insan hafızasına emanet etmek yerine, not tutulmasını ya da devletin kayıtları kullanılarak daha doğru bir aktarım yapılmasını sağlamak daha akıllıca olmaz mı, ne dersiniz?</b> <br/><br/>Bütün bunları dün Ahmet Altan’la birlikte yemek yediğimiz, BDP milletvekili Sırrı Sakık ve vekillikleri düşürülen Ahmet Türk ve Aysel Tuğluk’la uzun bir sohbet sonrasında yazıyorum. Tuğluk, son dakikada havanın azizliğine uğramasa, bugün yine İmralı’da Öcalan’la görüşecek ve ona “Barış çabaları için devrede kalın” diyecekti. <br/><br/>Devlet, bunun ne kadar farkında bilemem ama Ankara’daki siyaset kadroları arasında, Anayasa Mahkemesi’nin Türk ve Tuğluk’a reva gördüğü “vekillikten ihraç” cezasının, Kürt siyasi hareketi içindeki barış yanlısı sesi kısma amacı taşıdığını kavrayanlar olduğunu biliyorum. Şimdi, 12 Eylül referandumunda kabul edilen Anayasa değişiklikleri sayesinde, bu planı tersine çevirme fırsatı doğdu. <b>Tuğluk ve Türk adına dün Meclis Başkanlığı’na sunulan dilekçe, hızla işleme konarak, her ikisine de bağımsız vekil sıfatıyla parlamenter siyasete dönme hakkı tanınmalı...</b> Bu yönde bir karar, sadece Türk ve Tuğluk’un demokrat duruşları nedeniyle değil, iki meşru temsilcisine yapılan haksızlığın iptaliyle, Kürt seçmenlere verilecek olumlu mesaj açısından da önemli olacaktır. <br/><br/>Benzer şekilde, Diyarbakır’da devam eden KCK Davası’nda verilecek ara karar, bölgede dikkatle bekleniyor. <b>Seçimle işbaşına gelmiş belediye başkanlarının tahliyesi, devlet içinde de, Kürtler arasında da, şiddetin önünü kesip siyasetin ufkunu açmak isteyenlerin işini kolaylaştırır.</b> <br/><br/>Büyük mesafeler, küçük adımlarla katedilebilir bazen ve bence, Türkiye’de devlet ve siyaset kurumu bunu görebilecek akla sahip. Mesele, barış yanlılarının sürece ağırlık koyup koymayacağında düğümleniyor.<b><br/><br/>ycongar@mac.com</b></div>

Kaynak: [taraf.com.tr](http://www.taraf.com.tr:80/yasemin-congar/makale-apo-sizi-izlemek-istiyor.htm), [web.archive.org (arşiv bağlantısı)](http://web.archive.org/web/20101030073749/http://www.taraf.com.tr:80/yasemin-congar/makale-apo-sizi-izlemek-istiyor.htm)
# Cumhuriyet dedikleri...

*Yasemin Çongar 29.10.2010*

<div class="yazi">Seksen yedi yıl sonra, hâlâ vatandaşlarının tümünün kendisini eşit hissetmesi için gerekli koşulları sağlayamamış bir cumhuriyetin kuruluşu kutlanıyor bugün. <br/><br/>Türk’sen, Sünni’ysen, dindar değil “laik”sen eyvallah, bu cumhuriyetin birinci sınıf vatandaşı olma şansın var... <br/><br/>Zira bu en temel şartları yerine getirenler için, ideolojik yükümlülüklerin ifasına kalıyor iş. <br/><br/>Onlar da basit zaten; varlığını Türk varlığına armağan edeceksin, “Ne Mutlu Türk’üm Diyene” diyecek ve bunu dediğin için mutlu olacaksın, “Atam izindeyiz” lafının “Kemalizm’den izne ayrılmak” olarak yorumlanamayacağını bilip, Atatürkçü Düşünce Sistemi’ne biat edeceksin; kadınsan giyiminle kuşamınla örnek bir “cumhuriyet kızı” olacaksın; erkeksen “her Türk gibi asker doğduğunu” ve vakti gelince ölmeye, öldürmeye gideceğini, nitekim söz konusu vatansa vicdanın teferruat olduğunu unutmayacaksın vesaire vesaire... <br/><br/>Yok, bunları yapmıyorsan, anti-kemalistsen, milliyetçi değilsen, demokrasi diye tutturmuşsan, vicdani retçiysen, solcuysan, özgürlükçüysen işin zor... <br/><br/>Ve eğer, Rum’san, Ermeni’ysen, Yahudi’ysen, Alevi’ysen, Kürt’sen, başörtülüysen, geçmiş olsun, zira bizatihi kimliğin bu cumhuriyetin “birinci sınıf” vatandaşı olarak kabul görmene uygun değil senin; bu devletin topraklarında kendini tam anlamıyla eşit hissetmen seksen yedi yıl sonra hâlâ imkânsız. <br/><br/>29 Ekim Cumhuriyet Bayramı’nı bu duygularla idrak ederken, bu anlamlı günde cumhuriyetin o “kutsal” doğum belgesine de bir bakalım diyorum ben. <br/><br/>Bize okulda, bir Nutuk’a “kutsallık” atfetmemiz öğretildi zira, bir de bu belgeye; yani Lozan Antlaşması’na. <br/><br/>Ama her ne hikmetse, Lozan’da ne yazdığını pek öğretmediler. <br/><br/>Sonuç ortada... <br/><br/>Lozan’ın gereklerini bile yerine getirmeyen bir devlet Türkiye Cumhuriyeti; ama çoğumuzun gıkı çıkmıyor. <br/><br/>KCK Davası bunun en son örneği... <br/><br/>Diyarbakır 6. Ağır Ceza Mahkemesi’nin sanıkların anadilde savunma talebini reddetmesi açık bir Lozan ihlaliydi; Cumhuriyet’in mahkemesi, Cumhuriyet’in doğum belgesinin hükümlerini çiğnedi... <br/><br/>Ne oldu? <br/><br/>Sağır edici bir sessizlik. <br/><br/>Diyarbakır’daki <i>Taraf</i> muhabiri Helin Alp, o sessizliğe teslim olmayanlardan biriyle konuştu bugün. <br/><br/>KCK Davası’ndaki sanık avukatlarından Tahir Elçi’nin Helin Alp’e, “anadilde savunma hakkının engellenmesinin, sadece vicdana ve adalet duygusuna değil, Lozan’a, Avrupa Konseyi’nin Bölgesel ve Azınlık Dilleri Şartı’na, AGİT’in Oslo Tavsiyesi’ne de aykırı olduğunu” anlattığı söyleşiyi mutlaka okuyun. <br/><br/>O söyleşide Elçi’nin değindiği ama ayrıntısını vermediği madde son derece açık. <br/><br/>Lozan’ın 39. maddesinin son iki paragrafı, yani dördüncü ve beşinci fıkraları aynen şöyle: <b><br/><br/>“Türkiye vatandaşlarından hiç birinin gerek özel ya da ticari ilişkilerde, gerek din, basın veya her türlü yayın hususunda ve gerek genel toplantılarda herhangi bir dili serbestçe kullanmasına karşı hiçbir kayıt koyamayacaktır.</b> <b><br/><br/>Resmî dil mevcut olmakla birlikte, Türkçeden başka bir dil konuşan Türk vatandaşlarına mahkemelerde kendi dillerini sözlü olarak kullanabilmeleri için uygun kolaylıklar gösterilecektir.”</b> <br/><br/>Türkiye Cumhuriyeti, seksen yedi yılda, bu paragraflardan ilkini kaç kere ihlal etti dersiniz? <br/><br/>Bayram tebriklerini Kürtçe yazdı diye; Q, W, X gibi çok tehlikeli harfleri kullandı diye yargılananlara sorun bence... <br/><br/>Kürtçe şarkının, Kürtçe derginin, Kürtçe televizyonun “suç” olduğu zamanları hatırlayın, kaç yılın bu yasaklarla geçtiğini hesaplayın... <br/><br/>Kürtçeden başka dil bilmeyen anasıyla “Türkçe” konuşmak zorunda bırakılan mahkûmları düşünün... <br/><br/>Ya ikinci paragraf; “kutsal” Lozan’ın 39/5. maddesi yani? <br/><br/>Diyarbakır’da, seksen yedi yıllık cumhuriyetin adaletini temsil eden mahkeme, daha on bir gün önce, bu maddeyi açıkça ihlal etmedi mi? <br/><br/>KCK sanıklarının anadilde savunma yapmasına karşı çıkmak, “Türkçeden başka bir dil konuşan Türk vatandaşlarına mahkemelerde kendi dillerini sözlü olarak kullanabilmeleri için uygun kolaylıklar gösterilecektir” hükmünün neresiyle bağdaşıyor? <br/><br/>Bu maddenin lafzı da, ruhu da açık değil mi? <br/><br/>“Resmî dil bulunmasına rağmen” vurgusuyla, “resmî dairelerde resmî dil kullanılır” kuralına açık bir istisna getirilmiyor mu? <br/><br/>Bu maddede, “azınlık” tanımı ayrıca yapılmazken, “Türkçeden başka bir dil konuşan” sözüyle, “anadili Türkçeden başka bir dil olanlar”ın kastedildiği aşikâr değil mi? <br/><br/>Ama siz gelin de bunu, seksen yedi yıllık cumhuriyetimize anlatın. <br/><br/>Kimliğini “makbul” saymadığı vatandaşlarının haklarını çiğnemekten seksen yedi yıldır vazgeçmeyen bir cumhuriyetin adaletini temsil eden mahkemeden ne beklenir? <br/><br/>Adeta kutsadığı Lozan’ın bile gereklerini yapmaktan imtina eden bir devlete ne denir? <br/><br/>Doğum günü kutlu olsun. <b><br/><br/>ycongar@mac.com</b> </div>

Kaynak: [taraf.com.tr](http://www.taraf.com.tr:80/yasemin-congar/makale-cumhuriyet-dedikleri.htm), [web.archive.org (arşiv bağlantısı)](http://web.archive.org/web/20101031171606/http://www.taraf.com.tr:80/yasemin-congar/makale-cumhuriyet-dedikleri.htm)
# Kanayarak okunacak bir kitabı beklerken

*Yasemin Çongar 30.10.2010*

<div class="yazi"><img align="left" alt="Kanayarak okunacak bir kitabı beklerken" border="0" src="http://www.taraf.com.tr/fotoraflar/makaleler/kanayarak-okunacak-bir-kitabi-beklerken_454_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.   <br/><br/>***   <b><br/><br/>“İnsan yüreği” der Cioran, “hiç iyileşmeyen yarasıdır Tanrı’nın.” </b>Her yüreğin, bir yerinden kanadığına inanırım ben. Kan pompalayan bir yürek canlı tutar bizi, kanayan bir yürek ise “insan” kılar. Ve “kalpsiz” deyip geçtiğimiz birisi, yarasını çoğumuzdan daha derinde taşımaktadır belki.  <b><br/><br/>Derininden kanayan ama kanadığını göstermekten korkmayan bir yüreği çok sevmiştim ben bir zamanlar; o yürek artık kan pompalamıyor.</b> Öldüğünü duyduğum günü hatırlıyorum. <b><i>Taraf</i></b>’ta “kültür eki” adında yirmi dört saatlik mucizeler yaratmakla meşguldü Mehmet Güreli o sıralar; haberi duyunca, bana da bir sayfa ayırdı. Dün poyrazın geceyi yırttığı saatlerde, yatağında ıslak ve huzursuz dönüp dururken koca şehir, o eski yazıyı arayıp buldum. İçim yırtılarak yazmıştım; üzerinden yirmi beş ay geçmiş.<br/><br/><br/></p>
<h4>“Bizi anlıyor, demek ki mutsuz”   </h4>
<p>“1996 başında, bembeyaz bir Washington’da, belime kadar yükselen kardan duvarlar arasında, annemin ölümüne alışmaya çalışarak saatlerce yürüdüğüm günlerden birinde, bu yürüyüşlerin değişmez durağı olan Georgetown’daki Barnes&amp;Noble kitapçısının vitrininde, masmavi bir gökyüzünde küçük birer fırça darbesini andıran bulutçuklarıyla bana bakan o kapağın beni içeri çekişini ve ondan sonra bir hafta boyunca eve kapanıp <b><i>Infinite Jest</i></b>’in (Sonsuz Jest) ağırlığına sığındığımı, romanın hüznünde, mizahında tedavi olmaya çalıştığımı çok iyi biliyorum. <b><i>Infinite Jest</i></b>’i bitirdikten sonra, David Foster Wallace benim bugünümdü artık, geniş zamanımdı; ne yazsa okumaya çalışacağım ve, evet, okuduğum, nerede ne konuşsa kulak vereceğim ve, evet, dinlediğim bir yazardı. Herhalde Amerika’da, benim kuşağımın yazarlarını, benim gibi yakından izleyen herkes için de öyleydi; Wallace’ın bir gün di’li geçmişte kalabileceğini, bizi bu kadar erken terk edeceğini bilmiyorduk biz, bilemezdik. <br/><br/>Oysa hayatında da, yazdıklarında da vardı intiharın izleri. <b><i>Infinite Jest</i></b>’te, uyuşturucu bağımlılığı, panik ataklar, klinik depresyon, alkolizm ve bütün bunlardan kurtulma çabası, bir yanıyla da müthiş eğlenceli bir hikâyenin içinde gezinen birbirinden renkli, neredeyse fantastik karakterlerin başlıca uğraşıydı. Romanın asıl kahramanları olan üç erkek kardeş –başarılı bir Amerikan futbolcusu, kâbuslarından kurtulamayan bir tenisçi ve bir cüce- babalarının intiharının gölgesinde yaşamaya mahkûmdular. <br/><br/>Benim gibi, hayranlık ve merak karışımı bir ilgiyle David Wallace Foster’ın hayatını takip edenlerse, kelimelerde olağanüstü bir hüzün bulabilen bu zeki adamın yazdıkları kadar hüzünlü yaşadığını kolayca kavrayabilirdi. <b>Bir dönem çok içtiğini, uyuşturucu kullandığını, her gece bir başkasıyla seviştiğini, en az bir kez intihara teşebbüs ettiğini ve bir psikiyatri kliniğinde tedavi olduğunu, kendisi anlattığı için biliyorduk. Hüznünün olmasa da, zamanla bu hüznün en yırtıcı tezahürlerinin üstesinden geldiğini de biliyorduk ama...</b> Akıntıya kapılmış giden hayatını bir kasabaya ve bir kadına demirlemişti sonunda. Illinois eyaletinin, adı Amerikan hüznünü mükemmel ifade eden Normal kasabasıydı bu; Normal’deki Illinois Eyalet Üniversitesi’nde yazarlık öğretiyordu artık. Mısır tarlalarına bakan bir evi ve iki Labrador köpeği vardı. <br/><br/>Yazmayı bırakmadı. <b><i>Brief Interviews with Hideous Men</i></b> (İğrenç Adamlarla Kısa Söyleşiler) adlı hikâye kitabı 1999’da, <b><i>Oblivion</i></b> (Unutuş) ise 2004’te yayımlandı. <b><i>Time</i></b> dergisine arsenikli bir dille edebiyat ve popüler kültür eleştirileri yazan Joel Stein’a göre, Wallace’ın hüznünü tescil eden bir kitaptı <b><i>Oblivion:</i> ‘O kadar harikulade yazıyor, zekâsını o kadar sakınmaksızın ortaya koyuyor ve insanın duygularının karmaşasını o kadar iyi anlıyor ki, aklı başında herkes onun çok mutsuz olduğunu ümit ediyor ister istemez. Ve eğer, bu hikâye kitabı bir ölçüyse, çok da mutsuz olmalı.’</b> <b><i><br/><br/>Hideous Men</i></b>’le <b><i>The Paris Review</i></b> editörlerinin verdiği Aga Khan Edebiyat Ödülü’nü kazandı Wallace. <b><i>Harper’s, The Atlantic</i></b> gibi dergilerde çoğu politik ve çok ses getiren denemeler yazdı. Hepsi de birer ‘insanlığa davet’ sayılabilecek bu denemeler, beş-altı kitap halinde basıldı. Birkaç yıl önce, Kaliforniya’ya, Claremont kasabasına göç etti; Pomona College’da edebiyat öğretmeye başladı. <b>Yanında yine demirlediği o kadın vardı; 12 eylül gecesi, evlerinin arka bahçesinde Wallace’ın cesedini bulan kadın... Denemelerinden birinde, ‘İntihar edenler tabancayı başlarına dayayıp tetiği çekmeden çok önce ölmüşlerdir’ diyen Wallace kendini vurmamış, asmıştı.” </b><b><br/></b></p>
<h4><br/>Her yerini öpmek isteyen çocuk</h4>
<p>2008’in eylülünden beri kan pompalamıyor David Foster Wallace’ın yüreği ama <b><i>The Pale King</i></b>’den (Solgun Kral) parçalar okumaya başlayınca anladım ki, için için kanamaya devam ediyor. 1962 doğumlu Wallace’ın, 2000’den ölümüne dek, sekiz yıl boyunca yazdığı romanın adı <b><i>The Pale King</i></b>. Kierkegaard’ın <b>“Kendisi bu kadar durgun ve katıyken, harekete geçirme kuvvetinin bu kadar büyük olması ne garip” </b>sözüyle selamladığı o ziyadesiyle tuhaf duyguyu, yani “sıkıntı”yı anlatan bir roman bu. <b><i><br/><br/>The Pale King</i></b>, aslında bu ay kitapçılarda olacaktı ama Little, Brown and Company Yayınevi planı değiştirdi ve Wallace’ın editörü Michael Pietch, kitabın 15 Nisan 2011’de piyasaya verileceğini duyurdu geçenlerde. Pietch’in açıklamasında, romanla ilgili ipuçları da vardı: <b>“Kuyrukta beklemek, trafikte sıkışıp kalmak ve korkunç bir otobüs yolculuğu gibi hepimizin nefret ettiği olayları alıp, gülüş ve anlayış anlarına dönüştüren bir kitap bu. David, romanı bitirmemiş olmasına rağmen, şaşırtıcı biçimde tam ve tatminkâr bir okuma deneyimi sunuyor kitap ve yazarının, olağanüstü hayalgücüyle, günlük hayattan sahnelerde komediyle derin bir hüznü birleştirebilme yeteneğini ortaya koyuyor.”</b> <b><i><br/><br/>The Pale King</i></b>’le ilgili bilgilerimiz bununla sınırlı değil. <b><i>The New Yorker</i></b> dergisi, bizi romanın başkarakteri Lane Dean ve romanın ana mekânı olan IRS bürosuyla tanıştıran geniş bir bölüme geçen yıl yer vermişti. Ayrıca Karen Greene, yani Wallace’ın kolundaki dövmede ismi yazan ve yazarı evlerinin arka bahçesinde asılı bulan kadın, yayıneviyle anlaşarak, <b><i>The Pale King</i></b>’in başka bölümlerini de peyderpey elektronik ortama sundu. Son olarak, geçen hafta, romanda bir bölümü oluşturacağı söylenen <b>“The Boy”</b> (Oğlan) başlıklı hikâye internette yayınlandı. <b><br/><br/>İşte ben de bu parçaları birleştirdim ve fragmanlar halinde yazıldığını, yazarı tarafından bilerek öksüz bırakıldığını, “bitmemiş bir roman” alt başlığıyla yayımlanacağını bildiğim bir kitabı, yine öyle fragmanlar halinde, yarım yamalak, nihai metnin dışında kalması muhtemel bölümleri tahmin etmeye çalışıp, doldurulması artık imkânsız olan boşluklarda sadece susarak, her satırda “Wallace, yazdıklarının okurla bu şekilde buluşmasına ne derdi” sorusuyla vicdanımı yoklayarak, bir yandan kendimi bir tür tacizci gibi hissederken, bir yandan da, Wallace’ın bu kitabı değil sadece, bir bütün olarak yazıyı böyle birdenbire, tam orta yerinde kesip, bu kadar erken, bu kadar kararlı, bu kadar dönüşsüz gidivermesine isyan ederek okudum.</b> <br/><br/>Yine de, okurken içimi yırtan, bu duygudan ziyade, Wallace’ın anlattıklarıydı; en kesif bulantının ortasında bile, anda yoğunlaşabilen insanlardı bunlar; nadir bir inat ve inançla her ânı anlıyor ve dönüştürüyorlardı sanki. Her ânı hem başlı başına değerli, hem de hayat denen bütünün parçası olarak anlamlı kılabilen; zamanla kurdukları ilişki sıradanlığı ölçüsünde olağanüstü karakterler yaratmıştı Wallace. <b><br/><br/>“The Boy,”</b> mesela, altı yaşındayken dudaklarını kendi vücudunun her yerine ama her yerine dokundurmaya karar veren bir oğlan çocuğunun hikâyesi... Dudaklarını, boynunu ve giderek bütün omurgasını esneterek, uzatarak, eğip büktüğü bedeninden tarifi imkânsız şekiller yaratarak, yıllar içinde anatomisini değiştirip, kendi küçük hayatına koca bir evrimi sığdırarak yaşayan bir çocuk bu. Tabanlarına, kalçalarına, kasıklarına, uykudaki erkekliğine, hatta zamanla, sırtının ortasına ve kuyruk sokumuna değdirebilse bile dudaklarını, ne yapsa da, neye dönüşse de, ensesine, kafatasının arkasına, alnına, kulaklarına, ve tabii, Kant’ın <b><i>ding an sich</i></b> (kendinde şey) dediği o yere, dudaklarına yani, dokunamayacağı fikrini reddeden bir çocuk. <b>“Henüz bunun nasıl olacağını bilmiyordu,”</b> diye yazıyor Wallace, <b>“ama ergenliğe yaklaşırken, bütün kafasının bir gün onun olacağından emindi. Sonunda kendine tamamıyla sahip olmanın bir yolunu bulacaktı mutlaka. Herhangi birinin ‘kuşku’ adını verebileceği hiçbir şey taşımıyordu içinde.”<br/></b></p>
<h4><br/>İnsan olmanın ne olduğu üzerine   </h4>
<p>Wallace’ın <b><i>The Pale King</i></b> için tuttuğu deftere yazdığı <b>“The Boy</b>”un, kitabın nihai halinde yer alıp almayacağını henüz bilmiyoruz ama ben, bir oğlan çocuğunun imkânsızı isteyip, imkânsıza inanmasındaki o muhteşem kuvvetin, aynı zamanda, onu, deliliğin ve yokoluşun sınırına getirip bırakmasının hikâyesini, romanın diğer bölümleriyle çok uyumlu buldum doğrusu. Bu çocuğu, dudaklarıyla kendi vücudunda gezmeye yönelten şey, <b><i>The Pale King</i></b>’in ana temasıydı zira, “sıkıntı”ydı yani.  <br/><br/>Yayınevinin, romanı 15 nisanda piyasaya verecek olmasının özel bir anlamı var. 15 nisan, Amerikalıların “kâbus günü”dür; her yetişkin Amerikalı, bu tarihte, IRS’e, tam adıyla İç Gelir Hizmetleri Bürosu’na, resmen yıllık gelir beyanında bulunur ve kendi yaptığı hesaba uygun olarak vergisini öder. Bu ödeme asla geciktirilmez; eğer beyanda ya da hesaplarda bir karışıklık varsa ve IRS müfettişleri bunu yakalarsa haliniz haraptır. <b><i>The Pale King</i></b> de, işte, bir IRS Bürosu’nda, vatandaşlardan gelen vergi beyannamelerini tek tek inceleyen müfettişlerin arasında başlıyor; bu fena halde Kafkaesk yere “sıkıntının karargâhı” da diyebiliriz. Lane Dean, o müfettişlerden biri; kendisine öğretildiği üzere, her dört beyannamede bir, işine ara verip kalçalarını sıkarak, ısıtan ama yakmayan bir güneşin altında, önünde uzanan engin maviliğe bakıp hafif bir esintiyle rahatlayarak uzandığı huzurlu bir kumsalı düşlüyor. <b>Ama bu egzersiz, bir düzine beyannameden sonra Lane’in işine pek yaramıyor artık. Kalçaları sızlıyor; kumsala kış geliyor, deniz grileşiyor, rüzgâr sertleşiyor ve kumlarda sürüklenen kuru yosunlar, karaya vurmuş cesetlerin saçlarına benzemeye başlıyor.</b> Lane, önce “Acaba yeterince konsantre olursam kalp atışlarımı yavaşlatabilir miyim” merakıyla, kendi yüreği üzerinde yoğunlaştırıyor aklını, sonra kalp atışları yavaşlayınca, bedeninden aklına, hafızasına ve hayatın, hafızasına yerleştiğini o ana dek hiç fark etmediği nice ayrıntısına kayıyor düşünceleri. Her ânı bir anıyla, bir fikirle, bir bilgiyle, tarihten, dilden, felsefeden, edebiyattan, ve tabii, haberlerden, reklâmlardan, eski ve muhtemel aşklardan, taze hayallerden, uçuk fantezilerden bin bir kırıntıyla yeniden şekillendirip dönüştürmeye başlıyor Lane. <b>Sıkıntının, pis bir su birikintisi gibi üzerini kaplayıp görünmez kıldığı insanlığımızı bir tür bataktan çekip çıkartma oyununa benziyor bu bölümleri okumak...</b> Okudukça, en büyük kuvvetinizin, içinizde taşıdığınız müzmin hüzünle, hüznünüzde mündemiç o inatçı mizah duygusu olduğunu anlamaya başlıyorsunuz. Hüzünle mizahın, kurtarıcı ya da iyileştirici olduğu anlamına gelmiyor bu; ama bu iki duygu bir olup, yüreğinizin bir yandan kan pompalarken bir yandan da kanadığını hissetmenizi kolaylaştırıyor sanki.  <b><br/><br/>Edebiyatın asıl meselesi de, insan olmak denen canına yandığım o şeyin ne olduğunu anlamak değil mi zaten... Ya da hadi Wallace’ın sözünü, tercümenin ve sansürün gazabından koruyarak söyleyelim: </b> <b><i><br/><br/>“Fiction’s about what it is to be a fucking human being.”</i></b> <b><br/><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-kanayarak-okunacak-bir-kitabi-beklerken.htm), [web.archive.org (arşiv bağlantısı)](http://web.archive.org/web/20101102141939/http://www.taraf.com.tr:80/yasemin-congar/makale-kanayarak-okunacak-bir-kitabi-beklerken.htm)
# Bu fırsat kaçmaz!

*Yasemin Çongar 02.11.2010*

<div class="yazi">Güzel bir gündü dün; PKK beklenen açıklamasını nihayet yaptı ve “savaşa mola” verdi. Türkiye’nin bir süredir ağır aksak, iki ileri bir geri devam eden barış çabalarının, bundan böyle, daha kuvvetli bir iradeyle, daha kararlı adımlar atılarak, daha kapsayıcı bir süreçte devam etmesi için çok önemli bir fırsat bu. <br/><br/>Çocuğu dağda ya da askerde olan Türk ve Kürt ana babalar, Kandil’den gelen açıklama sayesinde, uzun zamandır belki de ilk rahat nefeslerini aldılar dün. Zira PKK’nın Ankara’ya duyduğu güvensizlik nedeniyle epeydir sürüncemede kalan, ancak örgütle devlet arasındaki diyalogda ifade edilmiş bazı beklentilerin karşılanması üzerine resmiyet kazanan bu “mola,” her şeyden önce, bu kış “daha az öleceğimiz” anlamına geliyor. Örgütün, 2011 genel seçimlerine dek eylemsizlik kararı aldığını duyururken seçtiği ifadeler de, doğrusu, bizim sürmanşete yazdığımız “Çocuklarımız ölmeyecek” cümlesindeki güveni besleyen bir netlik taşıyor: <b>“Bu süreç boyunca gerilla güçlerimiz herhangi bir askerî eylem yapmayacaktır. Tüm güçlerimiz buna kesin bir biçimde uyacaktır.” </b><br/><br/>PKK’nın, ayrıca, Taksim’de pazar günü gerçekleşen canlı bomba saldırısıyla ilgisi olmadığını da yine net ifadelerle duyurmuş olması önemli: <b>“Ne hareketimizin yönetimi ne de bize bağlı herhangi bir birimin böyle bir eylem ve planlaması asla söz konusu değildir.”</b> <br/><br/>Bu açıklamayla PKK, doğru olanı yapmış; bir süredir devam eden barış çabasını ciddiye aldığını, bu çabanın önünü kesmek istemediğini ve ilerleyebilmesi için üzerine düşen yükümlülüğü anladığını göstermiştir. <br/><br/>Şimdi sıra devlette... Sıra hükümette... <br/><br/>Ve, daha da özel olarak, sıra Başbakan’da. <br/><br/>Erdoğan’ın, “1 Kasım 2010” gününü bir kenara not etmesinde yarar var; zira kendisinin tarihe nasıl geçeceğinin, yıllar sonra, çocuklarımızın, torunlarımızın “Recep Tayyip Erdoğan” dendiğinde neler düşüneceğinin hikâyesi bence asıl dünden itibaren yazılacak. Türkiye’yi yaklaşık sekiz yıldır yöneten, seçim üzerine seçim kazanan, bazı önemli reformlara ve nispeten başarılı bir iktisadi performansa imza atan bir siyaset adamının, düne kadar yaptıklarından ziyade, dünden itibaren yapacaklarıyla tarihe geçeceğini yazmam tuhaf gelebilir belki. 1 Kasım 2010’un, Erdoğan için “geç bir milat” olduğunu düşünebilirsiniz. <br/><br/>Ben öyle düşünmüyorum. Ne 28 Şubat darbesi, ne 27 Nisan muhtırası, ne 12 Eylül referandumu... Bence, Erdoğan’ın siyasi hayatının en büyük sınavı dün başladı. <b><br/><br/>Erdoğan, eğer gereğini yapar, Türkiye’nin en büyük sorununu çözebilecek niyete, iradeye, kuvvete ve beceriye sahip olduğunu ortaya koyabilirse, 1 Kasım 2010, “PKK’nın savaşa sekiz ay mola verdiği gün” olarak kalmaz; “Türkiye’de barışın başlangıcı” olarak da tarihe geçebilir.</b> <br/><br/>Bunun zor olduğunu biliyorum. Ama bunun mümkün olduğunu da biliyorum. Eğer Ankara,PKK’nın “savaşa mola” vermesi sayesinde kazandığı sekiz ay zarfında, bu ülkenin Kürt vatandaşlarının eşitliğini, saygınlığını, haklarını ve özgürlüklerini güvenceye alacak adımları atmaya başlarsa, bu topraklara gerçek bir barışın gelmesi hiç de imkânsız değil. İş, sivil ve asker bürokrasisiyle Ankara’yı gerektiği gibi yönetebilecek; barış için şart olan anayasal, siyasi, adli, kültürel, iktisadi adımların hayata geçirilmesine önderlik edebilecek bir siyasi liderin olup olmadığında düğümlenecek. <br/><br/>Erdoğan, “o lider” olabilecek mi? Türkiye’de de, dünyanın herhangi bir yerinde de herhangi bir siyaset adamı için kolay bir görev değil, Erdoğan’ı bekleyen... <b>Ama sekiz yıla yaklaşan başbakanlığı; “gerçek iktidar” olduklarını, seçilmiş hükümetlere hissettirmeye alışkın olan vesayet kurumlarıyla girdiği kavgayı kaybetmemiş olması; ve tabii, sekiz yıla ve bu kavgaya rağmen, hâlâ kuvvetli bir halk desteğine sahip olması, daha yedi hafta önce, hem de “Devlet Öcalan’la konuşuyor” açıklamalarının eşiğinde gittiği sandıktan, yüzde 58’e varan bir “potansiyel” siyasi destekle çıkması, Erdoğan’ın bu zor görevdeki en büyük kudretidir.</b> Ayrıca, aksi yöndeki muhtelif rivayete rağmen, Türkiye’nin dünyaya eklemlendiği ana kanallar ve kurumların, bugün bu topraklarda barışın sağlanmasından ve demokrasiden yana olması da, Erdoğan’ın şansıdır. <br/><br/>Esasen, dünya konjonktürü, bölgesel dengeler, Türkiye’nin toplumsal olgunlaşması, Kürt siyasi hareketinin tereddütlü ve kırılgan da olsa “barış” yanlısı bir söylemi giderek daha fazla benimsemesi ve, evet, AKP hükümetinin ağır aksak da olsa sürdürdüğü siyasi reform ve açılım çabası, bugün Erdoğan’ı çok özel bir konuma getirdi; bu ülkenin başbakanı olarak onun önüne çok önemli bir fırsat koydu. <br/><br/>Erdoğan kendi başına “barış” yapamaz ama isterse, niyeti ve nefesi yeterse, barışı istemeyenlerin karşısında dikilip, barışı isteyenlerle işbirliği halinde, barışın demokratik temellerini atacak siyasi kararları alıp uygulayabilir. Kandil’den yapılan açıklamada dile getirilen beş koşul, bugüne dek dünyanın çeşitli yerlerinde, bizdekine benzer uzun ve kanlı savaşları bitirmeyi başarmış olan siyasi liderlerin karşılaştıkları şartlarla kıyaslandığında, hayata geçirilmesi hiç de zor olmayan bir içeriğe sahip. <b><br/><br/>Erdoğan, başta 2011 seçimleri sonrası için sözünü verdiği yeni anayasada, vatandaşlık tanımının ve anadil hakkının nasıl düzenleneceği, o anayasanın Kürtlerin de kendilerini “cumhuriyetin birinci sınıf vatandaşı” olarak hissetmesini nasıl sağlayacağı meselesi olmak üzere, demokratik açılımı genişletme yönünde şimdiden bir tartışma, bir yoklama dönemi başlatmalıdır.</b> Seçim barajının düşürülmesinden, Öcalan’la diyalogun daha verimli kılınmasına; yargılanan belediye başkanlarının tahliyesinden, vekillikleri düşürülen Kürtlerin yeniden Meclis’e kabul edilmesine kadar kimi çok kolay, kimi belki biraz daha zor ama hiçbiri imkânsız olmayan, hiçbiri “barış” için ağır bir bedel niteliği taşımayan bir dizi adım da, yine kuşkusuz sadece Başbakan’ın değil ama öncelikle onun iradesine bağlı olarak atılmayı bekliyor. Erdoğan ya siyasi hesaplarını tarihe “barışın başbakanı” olarak geçmek üzere yapıp bu adımları atacak ya da Türkiye’nin önündeki fırsatı heba edecek, savaşı bitirebilecekken, bunun gereklerini yapmak yerine, çok daha küçük hesaplarla oyalanacak ve bu ülkede “barışın başbakanı” olmayı becerememiş nice siyasetçiden biri olarak hatırlanacak. <b><br/><br/>ycongar@mac.com</b></div>

Kaynak: [taraf.com.tr](http://www.taraf.com.tr:80/yasemin-congar/makale-bu-firsat-kacmaz.htm), [web.archive.org (arşiv bağlantısı)](http://web.archive.org/web/20101103185130/http://www.taraf.com.tr:80/yasemin-congar/makale-bu-firsat-kacmaz.htm)
# Apo’dan ‘nitelikli’ mesajlar

*Yasemin Çongar 03.11.2010*

<div class="yazi">Önceki gün İmralı’da Abdullah Öcalan’la görüşen Aysel Tuğluk’un adadan dönüşünde söyledikleri, ister istemez Kandil’den yapılan “2011 seçimlerine kadar eylemsizlik” açıklamasının gölgesinde kaldı. Oysa Tuğluk’un PKK liderine atfen aktardığı görüşler başlı başına önemliydi. Öcalan, Tuğluk’a şunları söylemiş: <b><br/><br/>1.</b> Devletle bir kez daha görüştüm. <b><br/><br/>2.</b> Bu görüşme son derece önemli, ciddi ve nitelikliydi. <b><br/><br/>3.</b> Benimle görüşen devlet yetkililerini barış konusunda eskisinden daha ciddi buldum. <b><br/><br/>4.</b> Yapılan görüşmenin niteliği, bir nevi diyalogdan müzakere sürecine geçildiğini düşündürüyor. <b><br/><br/>5.</b> Devletin çözümden ve barıştan yana olduğunu görüyorum ancak siyaset kurumu bunun önünde engel oluşturuyor; AKP, CHP ve MHP barış için üzerine düşeni yapmıyor. <b><br/><br/>6.</b> Ben birlikte yaşamaktan yanayım, önerdiğim çözümler hiçbir şekilde ayrı bir devlet fikrini içermiyor. <b><br/><br/>7.</b> Taksim’deki saldırı, Hakkâri’deki mayın patlaması ve dokuz kişinin öldürülmesi olaylarına ilişkin hakikat açığa çıkarılmalı; bunun için bir Hakikatleri Araştırma Komisyonu kurulması yararlı olur. <br/><br/>Öcalan’ın ifadeleri özetle böyle; bu ifadelerin tek kelimelik meali “değişim”dir. Hayatının otuz yılında, çok can alan, çok kan döken, sadece dağa çıkan Kürt gençlerinin değil, askerlerin ve sivillerin de büyük kayıp verdiği bir gerilla savaşını fiilen ve siyaseten yöneten; bu savaşı, uzun süre Türkiye’den toprak kopararak bağımsız bir Kürdistan kurma hayaliyle devam ettiren; daha sonra hedef küçülten ama silahlı mücadeleden vazgeçmeyen; on bir yıldır mahpus olan; Meclis kararıyla darağacından dönen; örgütün liderliğini anbean yapamadığı yıllarda bile, gerek kadrolar nezdindeki “önderlik” konumunu, gerekse bu topraklarda yaşayan Kürt halkının hatırı sayılır bir bölümü üzerindeki nüfuzunu hiç yitirmeyen; ve uzunca bir süredir de devletle diyalog halindeki Abdullah Öcalan, bugün artık değişmiştir, “değişik” şeyler söylemektedir. <b><br/><br/>Öcalan’ın Tuğluk aracılığıyla ilettiği nitelikli mesajlarda, “yeni” olan başlıca unsur, “devlete güven”dir.</b> PKK lideri, devletle diyalogunun sürdüğünü teyit etmekle kalmıyor; “devleti barış konusunda ciddi ve çözüm yanlısı bulduğunu” da ilk kez bu açıklıkla ifade ediyor. 1993’te Turgut Özal’ın ölümünden hemen sonra, o zamanlar çalıştığım BBC Radyosu için Öcalan’la Londra-Şam arası uzun bir telefon mülakatı yapmıştım. Öcalan o mülakatta bana, <b>“Özal çok kararlıydı, bu meseleyi çözecek, barış için elinden geleni yapacaktı; ona güveniyordum, çok üzgünüm” </b>demişti. Tuğluk’un aktardığı sözler, o mülakatı hatırlattı bana, çünkü Öcalan, Özal’dan bu yana, yani on yedi yıldır, “devletin barış niyeti” konusunda ilk kez bu kadar olumlu konuşuyor. <b><br/><br/>PKK liderinin mesajlarındaki diğer “yeni” unsur, devletle görüşmelerinin “nitelikli” düzeye erişip, bir nevi “müzakere”ye dönüştüğünü; yani ucu açık, hiçbir yere varmayan bir diyalog olmaktan çıkıp, çözüme odaklı ve bunun koşulları üzerinde duran bir konuşmaya benzemeye başladığını söylemesidir.</b> Bu da bir ilk... Zaten Kandil’den yapılan eylemsizlik açıklamasında, örgütün dile getirdiği beş temel beklentiden biri de buydu; PKK’nın yeniden silaha davranmamasının bugün en önemli koşulu, Öcalan’la “nitelikli görüşmelerin” devamıdır. Akan onca kanı bir an bile düşünmek, bu koşulun “barış” uğruna hiç ağır bir bedel olmadığını, sağduyu sahibi herkese göstermeye yetiyor bence. Aksi yönde propaganda yapanların hedefi belli değil mi zaten? Devletin Apo’yla konuşmasına karşı çıkanların amacı barışa giden en emin yolu kesmek değil mi? <b><br/><br/>Üçüncü olarak, Öcalan’ın Tuğluk aracılığıyla verdiği mesajlarda ne söylediği kadar, ne söylemediği de “değişim”i işaret ediyor.</b> “Hiçbir şekilde ayrı devlet istemiyoruz” sözünün birkaç hedefi var bence. Bu söz, ayrılıkçı emellerini zaten nicedir terk etmiş olan PKK liderinin, bu değişimi anlamayanlar, anlamamakta ısrar edenler için yapmayı gerekli gördüğü bir vurgu öncelikle... Ama bu söz, Öcalan’ın söylemedikleriyle birleştiğinde, aynı zamanda bir “siyaset” vurgusu. “Hiçbir şekilde ayrı devlet istemiyoruz” diyen bir örgüt, karşısındaki devlete bağlılığını da ima eden bir örgüttür zira ve bu bağlılık, orta yerde bir nevi “teminat” olarak durduğu sürece “siyasi çözüm” mümkündür. Öcalan’ın deyişiyle, “birlikte yaşama modeli” ancak silahların değil, siyasetin konuştuğu bir ortamda geliştirilebilir çünkü. PKK liderinin, Tuğluk aracılığıyla aktardığı ana mesajda, silahtan, şiddetten söz etmemeyi yeğlemiş olması da bu açıdan manidar. <b><br/><br/>Nitekim, Taksim’deki intihar saldırısının hemen ertesinde konuşan Öcalan’ın, “Bu saldırıyı PKK yapmadı” deme yoluna gitmeksizin, “Bu ve buna benzer saldırılarla ilgili hakikat ortaya çıkarılmalıdır” çağrısı yapması da, kendi içinde yine şiddete mesafeli bakışı, dolayısıyla da köklü bir değişimi işaret eder.</b> <br/><br/>Son olarak, Öcalan’ın siyaset kurumuna güvensizliğini dile getirmesinde her ne kadar yeni bir şey yoksa da, PKK liderinin bunu, bir yandan devleti olumlayarak yapması ve sadece MHP ile CHP’yi değil, AKP’yi de sayarak, bu siyasi partilerin devletin çözüm çabasını zorlaştırabileceğinden söz etmesi bir ilk sayılabilir. <b>Öcalan, karşısında görmediği ama demokratik açılımının ruhuna uymayan kimi demeçlerini takip ettiği Erdoğan’a ve ekibine soğuk bakarken, hükümetle dirsek temasındaki “devlet bürokrasisi”ne, özel olarak da kendisiyle görüşen Milli İstihbarat Teşkilatı mensuplarının, dolaylı biçimde de, Çankaya Köşkü’nün çözüm yanlısı iradesine güven bildiriyor.</b> Muhalefet partilerinin, özellikle de MHP’nin, değil barışı kolaylaştırmak, savaşı büsbütün kızıştırmaktan başka bir sonuç vermesi imkânsız olan nefret söylemi, Öcalan’ın kuşkusunu haklı kılıyor. AKP ve Erdoğan ise, dün bu sütunda yazdığım gibi, “barışı sağlayan hükümet” olarak tarihe geçmek ile “barış için tarihî bir fırsatı ıskalayan hükümet” olarak anılmak arasında kritik bir tercihle karşı karşıyalar.<b><br/><br/>ycongar@mac.com</b></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20101105111510/http://www0.taraf.com.tr:80/yasemin-congar/makale-apo-dan-nitelikli-mesajlar.htm)
# PKK’daki kırılma

*Yasemin Çongar 05.11.2010*

<div class="yazi"><p>Bir nevi turnusoldür değişim... Tıpkı kuzukulağından elde edilen o sihirli boya gibi, değişim de, mevcut düzenin hücrelerine nüfuz etmeye başladığında, kimin mayasının “asitli”, kimin “baz”ının sağlam olduğunun anlaşılması yakındır artık. Düzenin sürüp gitmesini isteyenler, ne kadar çabalasalar da, değişmeye başlamış bir düzende uzun süre saklayamazlar kendilerini; foyaları er geç ortaya çıkar. Değişime direnmenin patolojisidir bu. Statükocular için mahremiyet imkânsız, mağlubiyet ise kaçınılmazdır. </p>
<p>Hayır, CHP’den değil, PKK’dan söz ediyorum. CHP’deki değişimin gerçek dinamiklere dayandığından pek emin değilim zira. Ben daha ziyade, partinin, parti dışında alınan bir kararla yeniden yapılandırılması süreci olarak görüyorum yaşananları... Ve “turnusol” işlevine sahip hakiki bir değişim, bir gün CHP’ye sirayet ederse eğer, şu anda iki ayrı cephedeymiş gibi görünenlerin birçoğunun, mesela bir Önder Sav’la bir Süheyl Batum’un, aynı “asidik” sonucu verip, aynı kırmızıya dönüşeceklerinden pek kuşkum yok.</p>
<p>PKK’da ise daha farklı, daha gerçek bir değişim yaşanıyor bence. Örgüt, tarihindeki ilk iç isyanı değil ama bugüne kadarki en büyük ve muhtemel sonuçları açısından belki de en ciddi kırılmayı yaşıyor.</p>
<p>Bu kırılmaya neden olan şey, salı günü bu sütunda “Apo’nun nitelikli mesajları” başlıklı yazımda da anlatmaya çalıştığım “değişim” olgusu...</p>
<p>Abdullah Öcalan’ın İmralı’da “devlet” ile görüşmesi ertesinde verdiği mesajlar ile Kandil’de Murat Karayılan’ın temsil ettiği çizginin kaleme aldığı KCK açıklaması, bu değişim olgusunu teyit eden kararları duyurmanın yanı sıra, değişimin kalıcılaşmasını sağlamaya yönelik bir niyet beyanı olarak da okunabilir.</p>
<p>PKK’nın, 2011 seçimlerine kadar eylemsizlik kararı alması ve örgüte bağlı unsurların bu karara tam bir itaat göstereceğini ilan etmesi; dahası, zamanlama ya da kapsam itibariyle imkânsız koşullar öne sürmeksizin, “tek devlet” fikrine bağlılık ön kabulüne dayanan bir barış sürecine ehemmiyet verdiğini ve güven duyduğunu açıklaması, örgütün bakışında, niyetinde ve yönteminde önemli ve bence fevkalade olumlu yönde bir değişimi yansıtıyor.</p>
<p>Bu değişimde, uluslararası dengeler, gerilla savaşının iç dinamikleri, memleketin siyasi ortamındaki nispi rahatlama ama her şeyden önce de, Türk’üyle Kürt’üyle bu topraklarda yaşayan insanların “barış” özleminin giderek bir talebe dönüşmesi etkili oldu. Değişim, devleti etkileyip rüzgârına katmaya başladığı gibi, örgütü de etkiledi, içine çekti, çekiyor.</p>
<p>Ve dünyanın neresinde olursa olsun, bu tip savaşların son aşamasına gelindiğinde yani zaman artık “barış zamanı” olup, değişen dinamikler bunu mümkün kılmaya başladığında yaşanan şey, bizde de yaşanıyor.</p>
<p>Tıpkı “Hayırlı Cuma Anlaşması”nı içine sindiremeyip, İrlanda Cumhuriyetçi Ordusu’ndan (IRA) koparak Hakiki IRA’yı (RIRA) kuran ve anlaşmadan üç ay sonra Omagh’da, yirmi dokuz kişiyi öldürüp yüzlercesini yaralayan o meşum saldırıyı düzenleyen barış karşıtı o terörist grup gibi, şimdi PKK’nın içinden de değişimin ve barışın karşıtları çıkıyor. Örgüt, bizim gördüğümüz kısmı, muhtemelen aslının zayıf bir aksinden ibaret olan, kökleri tahminimizden daha derin, şiddeti hissettiğimizden de büyük olan bir kırılmayla, kendi içinde ayrışıyor.</p>
<p>Apo’nun ve KCK’nın uzun süreli eylemsizlik ilanından iki gün sonra, Taksim’deki saldırıyı üstlenen TAK, nam-ı diğer “Kürdistan Özgürlük Şahinleri,” lakabına ister “derin” ister “yavru” deyin, PKK’dan ayrı, PKK’dan bağımsız bir örgüt değil. Ya da düne kadar değildi... </p>
<p>Ancak dün, TAK adına yapılan beyanat ile hemen sonrasında KCK’dan gelen açıklamaya bakarsanız göreceğiniz gibi, bugün “TAK,” kendi kuruluş amacının ve varlık misyonunun ötesine geçerek Apo’dan ve KCK liderliğinden bir nevi bağımsızlığını ilan etmiştir. Esasen TAK, PKK içinde, PKK’nın yönetimine ve tabanına rağmen, değişime direnenlerin yeni adı olmuştur.</p>
<p>Apo, “silahlar susacak” diyor; KCK, “eylemsizlik kararına tam olarak uyulacak” diye teyit ediyor... PKK içinde, “biz TAK’ız” diyen birileri ise çıkıp, tam da 31 ekim pazar günü, İmralı’da ve Kandil’de bu açıklamaların sebeb-i hikmeti olan görüşmeler yapılırken, Taksim’de bir intihar eylemi düzenliyor. Aradan iki gün geçiyor; KCK’nın “Bu eylemle bizim ve bize bağlı kimsenin alakası yoktur” demesinden ama intihar bombacısının “Kandil’den mezun” olduğunun da kanıtlanmasından sonra, bu kez TAK, “Evet, biz yaptık. Yine yaparız” demeye getiren “iki halkın da düşmanı” bir açıklamayla işi bitiriyor, daha doğrusu bitirmek istiyor.</p>
<p>Ama PKK’ya sirayet eden değişim, TAK’ın hesapladığından daha güçlü olmalı ki, bu kez KCK’dan yapılan açıklama, TAK’ın bu “asidik” yapısının, örgütün bünyesiyle pek de uyuşmadığını ortaya koydu. KCK’nın Taksim saldırısıyla ilgili şu cümlelerini mimleyin:</p>
<p>“Tekrar ediyoruz; ‘ne hareketimizin yönetimi ne de bize bağlı herhangi bir birimin böyle bir eylem ve planlaması asla söz konusu değildir... KCK sistemi içindeki tüm birimler ilan edilen eylemsizliğe harfiyen uyacaklardır... Bu eylemi sürecin dışında kalan ve gelişen sürece anlam veremeyen, olgulara kendi dar penceresinden bakan, yüzeysel ve dar bir bakış açısına sahip TAK örgütünün gerçekleştirdiği anlaşılmıştır... TAK örgütünü, halkımızın özgürlük mücadelesine hizmet etmeyen bu tür eylemlere derhal son vermeye çağırıyoruz. Son verilmemesi ve devam etmesi halinde hareketimizin bu girişimlere kesin ve net tavır alarak hesap soracağının bilinmesini istiyoruz.”</p>
<p>Yeterince açık değil mi? TAK, değişimin testinden, kanın ve asidin rengi olan kırmızıya boyanmış halde çıkarken; PKK’nın barışa niyet etmiş görünen tepesiyle tabanı, adeta “bazik” bir ortam gibi, bambaşka bir renge bürünmüyor mu sizce?<br/><br/><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-pkk-daki-kirilma.htm), [web.archive.org (arşiv bağlantısı)](http://web.archive.org/web/20101106045048/http://www.taraf.com.tr:80/yasemin-congar/makale-pkk-daki-kirilma.htm)
# Son celsede iyilikle yüzleşmek

*Yasemin Çongar 06.11.2010*

<div class="yazi"><img align="left" alt="Son celsede iyilikle yüzleşmek" border="0" src="http://www.taraf.com.tr/fotoraflar/makaleler/son-celsede-iyilikle-yuzlesmek_140_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** <b><br/><br/></b>Kesin bir tedavisi yoktur vicdanın; zulme bigâne kalmışsa bir kez, yarası zamanla kabuk bağlasa bile, asla tamamen iyileşmez artık, derisinde derin bir iz, dokusunda ebedî bir leke taşır. Ve edebiyat, bir vicdan muhasebesidir aynı zamanda; birbirine yapışıp sertleşmiş, o kirli, o günahkâr sargı bezlerinin açıldığı, yıllarca sır gibi saklanan yaralara, gün ışığının, göz ışığının ilk kez değdiği yerdir. Bazen hiç ummadığınız bir hikâye, neşter gibi saplanır kalbinizin karanlık köşesine ve sizi nicedir kemiren bir “keşke”yi, bir “acaba”yı deşmeye başlar; deştikçe bir sızı kaplar ruhunuzu; pişmanlık, nihayet boşalan müzmin bir cerahat gibi yayılır içinize. <b>Bazen bir romanda, hakikate gebe bir soru sorar bir karakter; roman biter, karakter buharlaşır ama o soru sizde kalır, sürekli tekrarlar kendini, tekrarladıkça dönüşür, keskinleşir, çoğalır; kıymık kıymık derinizin altına yerleşir.</b> Ne yaparsanız yapın, kurtulamazsınız o sorudan. Cevabı bilmek de, soran bir vicdanı susturmaz zira, sadece sızısını çoğaltır. Edebiyat iyileştirmez bizi, yaralarımızın farkına vardırır.  <b> <br/><br/><br/></b></p>
<h4>Dönüşü olmayan sürgünden dönmek   </h4>
<p>İvan Grigoryeviç’in hikâyesi, şu ya da bu nedenle, zalimin emrine amade durmuş ya da mazlumun acısına seyirci kalmış her toplumun, her bireyin sızısını çoğaltacak sorularla dolu. Kitabın başında, bindiği tren, uzun bir yolculuktan sonra Moskova’ya girerken onunla tanıştığımızda, elli yaşında bir adamdır İvan. Neye benzediğini pek bilmesek de, trende ahbaplık ettiği orta yaşlı yolcuların bile ona “büyükbaba” demesinden, ziyadesiyle ihtiyar göründüğünü anlarız. Moskova’nın silueti trenin camlarına aksettiğinde, vagon sessizleşir; <b>“şehrin kudreti, her kalbi bir kez olsun sektirir.”</b> Bir “dünya şehrinin” enerjisini uzun aradan sonra hissedeceği için memnundur İvan... Şehre girerken, iki yanda teşrifatçılar gibi dikilen o güzelim köknarlara hasretle bakar; sonra, köknarların arasında, rengârenk pancurlu pencereleri küçük verandalara açılan, kırmızı çatılı daçaları seçer gözleri; şaşırır. <b>“Bu dünyada leylakların da olduğunu ve menekşeleri, kumlu bahçe yollarını, içinde gazoz şişelerinin durduğu meşrubat kasalarını, yıllardır bir kez bile hatırlamamış olan bu adam, derin bir nefes alır; hayatın, kendi yokluğunda da sürdüğünden emindir artık, hayat devam etmiştir.”</b> <br/><br/>İvan’ın yirmi yaşında terkedip, şimdi “ihtiyar bir adam” olarak döndüğü Sovyet başkenti, Stalin’in ölümüne alışmaya çalışmaktadır hâlâ ve fırınlarında uzun aradan sonra yeniden ekmek pişmektedir. Son otuz yılını Sibirya’daki bir Gulag kampında geçiren İvan, cezasını tamamlamış dönerken, hiç aklından çıkarmadığı sevgilisi Anna Sergeyevna’ya, ünlü bir bilimadamı olan kuzeni Nikolay’a ve eski arkadaşlarına kavuşacağı için de mutludur aynı zamanda. Bu sürgünün dönüşü olmadığını bilmemektedir henüz. <br/> <b> <br/></b></p>
<h4>Keşke eskimiş olsaydı bu roman    </h4>
<p>İvan Grigoryeviç’i, <b><i>Everything Flows </i></b>(Her Şey Akar Gider) getirdi bana. Yazarı, 1905 doğumlu Vasily Grossman, 1964’te mide kanserinden öldüğünde, varlığını kimsenin bilmediği, Grossman’ınsa birgün yayımlanabileceğini belki de hiç düşünmediği bir romanmış bu; önceki kitabının kaderi belli nitekim. Ukrayna doğumlu bu Yahudi yazarın, yıllar sonra Batı’da, İngiliz yazar Martin Amis tarafından <b>“Sovyetlerin Tolstoy’u”</b> diye selamlanmasına neden olan, <b><i>Le Monde</i></b> gazetesinin <b>“yirminci yüzyılın en iyi Rus romanı” </b>ilan ettiği, ve adı, iki ciltlik yapısı, hacmi ve hikâyesiyle <b><i>Savaş ve Barış</i></b>’a yüz yıl sonra yapılmış bir nazire niteliği taşıyan <b><i>Hayat ve Kader</i></b>’den söz ediyorum. Stalin dönemini anlatan bu dev roman, 1960’da Moskova’da yayına hazırlanırken, Sovyet Gizli Polisi’nce gasp edilmiş ve yazarın ailesinin sakladığı tek kopyanın yayımlanması ancak, 1988’de, <b><i>Oktyabr</i></b> dergisinde tefrika edilmek suretiyle, Gorbaçov’un dünyaya bir hediyesi olarak mümkün olmuştu. <b><i><br/><br/>Hayat ve Kader</i></b>’i Sovyet toplumuna Sovyet düzenini anlatmak için yazan Grossman, bu amacına çok geç, Sovyetler artık yıkılmak üzereyken ulaşabildiğini hiç öğrenemedi. Ve <b><i>Everything Flows</i></b>’un başına gelenleri bilse, belki daha çok şaşırırdı; Grossman’ın 1956’dan 1964’e, karısı dışında kimseye sözünü etmeyerek yazdığı bu romanın varlığı, 1980’de kızı tarafından tesadüfen öğrenildi ve roman, bazı bölümlerinin tefrika edilmesi ertesinde, Rusya’da, ilk kez 1994’te basılabildi. <br/><br/>Şimdi, yazılışından yarım asır sonra ilk kez sağlam bir İngilizce tercümeyle Batılı okurun huzuruna çıkan <b><i>Everything Flows</i></b>’un ağır hüznünde, bu gecikmenin paradoksal bir rolü var bence. “Paradoksal” diyorum, zira okura ulaşması engellenmiş her edebî eserde mündemiç bir keder vardır ama<b><i> Everything Flows’</i></b>u, bu kederden de, anlattığı hikâyenin hüznünden de ayrı bir sızıyla okudum ben; <b>romanın bize bunca “geç” gelmesine rağmen, hâlâ “eskimemiş” bir şeyler söylediğini keşfetmek; anlattıklarında, kendisinden önce aynı şeyleri anlatan onca romana, filme rağmen hâlâ bir “yenilik” bulmak; ve Grossman’ın tanıklıklarını okurken, insanın insana reva gördüğü zulüm konusunda hâlâ “yarı cahil” olduğumu anlamak sarstı beni.</b> “Eski” ve ziyadesiyle siyasi bir romanın, siyasetin geçiciliğiyle eskimemiş olmasına belki de ilk kez üzüldüm. <br/>  <b> <br/></b></p>
<h4>Lenin’in bir “Stalinist” olarak portresi</h4>
<p>Grossman, <b><i>Everything Flows</i></b>’da keskin bir rejim eleştirisi yapıyor. Stalinizmin gerçeğini bugün artık nihayet kavrayanlarımız için, bu eleştirinin de, bu eleştiriye zemin hazırlayan baskı ve zulmün de şaşırtıcı bir yanı yok. Ama Grossman orada durmuyor; Holodomor’u, yani 1930’ların başında beş milyon insanın açlıktan ölmesine neden olan Ukrayna Kırımı’nı, Stalin’in planlı politikasının bir sonucu olarak, hem çaresiz kurbanlarının hem hevesli uygulayıcılarının dilinden o kadar sakin, o kadar sahici biçimde anlatıyor ki, o dönem hakkında daha önce ne kadar çok şey bilseniz de, şaşırıyorsunuz. <b>Kolhozlarda çalışmayı reddederek, özel üretimi sürdürmekte direnen Ukrayna ve Don Havzası köylülerinin tohumlarını yağmalayıp, onları kıtlığa terkeden Sovyet devletinin memuru Anna Sergeyevna, sevgilisi Gulag’da mahkûmken, Holodomor’a görev aşkıyla omuz verişini anlatıyor size.</b> Kıtlığın aslında bir toplu idam cezası olduğunu, okurken önce “entelektüel” düzeyde kavrıyorsunuz; infazı bu kadar eziyetli bir başka ceza olup olmadığını sorgularken yakalıyorsunuz kendinizi; sonra birden, o âna dek okuduklarınızın hakikati gerçekten işliyor içinize, açlıktan ölmenin pekâlâ mümkün olduğunu ilk kez hayretle anladığınızda, düşünen bir adam, bir entelektüel, bir okur değilsiniz artık; <b>hayvani sezgilerinizi keskinleştirerek yazıyor Grossman ve bir zalimin yüzüne o sezgilerle baktığınızda, bir hayvanın hiçbir zaman bu kadar vahşi olamayacağını görüyorsunuz.</b> <br/><br/>Holodomor’un hikâyesi, herhangi bir romanda “yama” gibi duracak, <b><i>Everything Flows</i></b>’da ise akışın bir parçası gibi kabullenilmesi nispeten kolay, kırk sayfalık iki makaleyle bütünleşiyor. Grossman, bu iki makalede, dönemi için çok radikal ve benim hâlâ “yeni” bir yan bulabildiğim birer Stalin ve Lenin portresi çizmiş. <b>Stalin’in nasıl bir zalim olduğunu öğrenmekte “yeni” bir şey yok kuşkusuz ama Grossman, Lenin’in de aslında bir “Stalinist” olduğunu anlatıyor. “1917’de özgürlüğe giden yol Rusya’nın önünde uzanıyordu”</b> diye yazıyor, <b>“ve Rusya, Lenin’i seçti.”</b> Başka bir yerde, Beethoven’ın <b><i>Appasionata</i></b>’sına, Tolstoy’un <b><i>Savaş ve Barış</i></b>’ına âşık bir adamın, Aleksey Tolstoy ve Dimitrıy Şostakoviç’e reva gördüğü muameleyi anlamanın zorluğundan dem vuruyor. Grossman’ın anlatımında, genel kabulün aksine, “Lenin’e ihanet eden bir zorba” değil, daha ziyade “Lenin’in zorbalığını sürdüren liyakatli bir halef” olarak beliriyor Stalin; hayatın kendisine savaş açmış bir düzenin devamı için, ne gerekirse onu yapıyor. Lenin ise, “Rusya’nın en kutsal saydığı şey olan hürriyeti, iktidar uğruna feda edebilmiş bir adam” Grossman’ın satırlarında.  <b> <br/><br/><br/></b></p>
<h4>Korku İmparatorluğu’nun korkakları   </h4>
<p><b><i>Everything Flows</i></b>’un iki başkarakteri var; biri, kişiliği hep biraz silik kalan İvan Grigoryeviç; diğeri, adı hemen hiç telaffuz edilmese de, sızısı hep hissedilen insan vicdanı. İvan’ın kuzeni Nikolay, mesela, 1937’deki Moskova Duruşmaları’yla bağlantılı bir toplantıda, Rykov ve Bukharin’in idamlarından yana oy kullandığını unutamıyor hiç. İdamları neden desteklediğine ilişkin binbir gerekçe her an kullanıma hazır duruyor zihninin bir köşesinde, kalbinde ise, bütün ağırlığıyla hakikati taşıyor. Hakikat şu ki, Nikolay bir korkak. “Bütün hayatının boyun eğmekle geçtiğini biliyordu” diye anlatıyor Grossman bu adamı, “açlıktan, işkenceden ve Sibirya’ya gönderilmekten korkuyordu. Ama özellikle habis olan bir başka korkusu daha vardı; Enstitü’den aldığı haftalık erzak paketinde, ona siyah havyar yerine kırmızı havyar, yani sıradan somon havyarı verecekler diye de korkuyordu... <b>Evet, evet, komünizmin sarsılmaz ideallerine bağlı olmasını besleyen birbirinden çok farklı iki korkusu vardı onun; hem kendi derisinden, derisinin yüzülebileceğinden korkuyordu, hem de hakkı olan bir parça siyah havyarı bile kaybetmekten...”</b> <br/><br/>Romanın en çarpıcı sahnelerinden birinde, İvan bir başka “korkak”la, kendisini ihbar ederek otuz yıl Gulag mahkûmiyetine gönderilmesine neden olan arkadaşı Pinegin’le karşılaşıyor ve “hiçbir ters laf etmeksizin, sadece kederli bir merakla gözlerinin içine bakıyor.” O anda, “ama iki değil, sadece bir saniye için” diye vurguluyor Grossman, her şeyi feda edebileceğini düşünüyor Pinegin: “Madalyalarını, nişanlarını, daçasını, konumundan aldığı kudreti ve bütün yetkilerini, güzel karısını, nükleer fizik eğitimi alan iki parlak oğlunu, her şeyi ama her şeyi o gözlere bakmamak için feda edebilirdi.” O an geçiyor; İvan “iyilikler dilerim” diyerek ayrılıyor Pinegin’in yanından. <br/><br/>Ve Grossman, biraz ileride, yine tarz değiştirip, bir tür tiyatro sahnesi kuruyor romanın ortasına; Yunan trajedilerini andıran bir üslupla, rejimin muhbirlerini, sadece vicdanlarımızda hüküm taşıyacak bir tür son celsede yargılamamızı istiyor bizden. Muhbirlerin savunmasını dinlerken, “hafifletici sebepler” üzerine düşünmeye başlıyorsunuz ister istemez; “Ben olsam ne yapardım” sorusuna, “Asla ihbar etmezdim” cevabını verseniz de, inatçı bir “acaba” kalıyor içinizde; “Acaba o kadar kuvvetli olabilir miydim?” Zulme bahane bulan bir vicdanın asla tedavi olmayacağını bilen Grossman ise, tam da bu bölümde, bir başka soru yöneltiyor size. Cevabını bildiğiniz ve sızısı hep sizinle kalacak bir soru: “Bütün bu ispiyoncuların, muhbirlerin en habis yönü neydi biliyor musunuz? Bunun, içlerindeki kötülük olduğunu mu düşünüyorsunuz yoksa? Hayır! En korkunç yönleri, içlerindeki iyilikti onların; en üzücü şey, güzel özelliklerle, meziyetlerle donanmış olmalarıydı. Yakınlarını seven şefkatli birer oğul, baba ve kocaydı onlar. Erdemleri ve çalışkanlıkları sayesinde gerçek başarıya muktedir adamlardı.”<br/><br/>ycongar@mac.com</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20101109203718/http://taraf.com.tr:80/yasemin-congar/makale-son-celsede-iyilikle-yuzlesmek.htm)
# Barışın ilk şartı

*Yasemin Çongar 09.11.2010*

<div class="yazi"><p>Çeyrek asrı aşan bu kirli savaşı bitirmenin yolu yöntemi üzerine daha çok yazıp çizecek, barışın koşullarını, güvencelerini, olmazsa olmazlarını daha çok tartışacağız kuşkusuz. Devlet, örgütle konuşuyor artık; barışı sağlamak için daha fazla, daha kapsamlı, daha sistemli konuşması da gerekecek... Toplum, Kürt meselesini, eşitlik meselesini, silahı bırakıp siyaset yapma meselesini, Anayasa’daki vatandaşlık tanımının yenilenmesi meselesini, anadilde eğitim meselesini tartışıyor, tartışacak; demokrasi ve barış bu tartışmanın içinde olgunlaşarak hayata geçecek. Ama <b>Kürt açılımının sınırları ne kadar genişlerse genişlesin, devletle örgüt arasındaki müzakerenin boyutu nereye ulaşırsa ulaşsın, barışmanın o “evrensel” kuralı, bu memlekette de değişmeyecek bence; savaşın ilk kurbanı olan “hakikat,” barışın da ilk şartı olacak...</b></p>
<p>Tuğgeneral Zeki Es’in askerî mahkemece tutuklanmasını, her şeyden önce, bu şartın sağlanması yönünde önemli bir adım sayıyorum ben. Zeki Es, malum, 27 Mayıs 2009’da, Hakkâri’nin Çukurca İlçesi Hantepe Bölgesi’nde, altı askerin ölümüne ve ordunun yeni operasyonlarına yol açan mayınları “Bizzat kendim yerleştirdim” diyen Çukurca Tugay Komutanı’ydı. Es’in böyle dediğini ve onun üstü konumundaki Hakkâri Tümen Komutanı Tümgeneral Gürbüz Kaya’nın da, “Hiç önemli değil, kahrolacak bir şey yok” cevabıyla, olayın üstünü örttüğünü, bir ses kaydı sayesinde, tesadüfen öğrenmiştik hatırlarsanız.</p>
<p>Genelkurmay, bu bilgiyi gizlemiş; mayının Kuzey Irak’tan sızan PKK’lılar tarafından patlatıldığını açıklamış; bunun üzerine, Başbakan Erdoğan, DTP liderlerine verdiği randevuyu son anda iptal etmiş, ordu yeni kara ve hava operasyonları düzenlemiş; ölümler sürmüş, savaş ilerlemiş, açılım arayışı ve barış umutları yine ertelenmişti.</p>
<p>Şimdi Zeki Es, altı askerin ölümüne sebebiyet vermekten yargılanırken, aynı zamanda, “hakikati” gizlemenin de hesabını verecek hukuk önünde. <br/><br/><b>Ve Gürbüz Kaya... Mayın patlamasında, Zeki Es’in gösterdiği “vicdani tepki”yi dahi paylaşmadığı ve Genelkurmay’ın ölen askerlerin ailelerine ve bütün topluma yanlış bilgi vermesini bizzat sağladığı ses kaydıyla sabitlenen o komutanda şimdi sıra.</b> </p>
<p>Ölen askerlerin aileleri, adlarıyla sanlarıyla konuşarak, “Gürbüz Kaya’nın da tutuklanmasını bekliyoruz” diyorlardı dün. Haklı bir beklenti bu. Adalet de bunu gerektiriyor, barış da. Zira bu savaş, biraz da Gürbüz Kaya gibi, ateşi yalanlarla körükleyen komutanlar sayesinde bunca yıl sürdü, bunca can aldı; hakikat bizden ne zaman gizlense, daha çok kanadık, daha çok öldük.</p>
<p>Dün <b>Ankara büromuzdan Arzu Yıldız ile Van muhabirlerimizden Adem Kaya’nın ortaya çıkardığı haber de, asıl bunun için çok önemli işte.</b> Arzu ile Adem, hakikati bizden gizlenmek istenen karakol baskınlarının, daha önce <b><i>Taraf</i></b>’ın sayfalarında defalarca deşilmiş, sorgulanmış, tartışılmış sırlarını bu kez adaletin önüne taşıyacak bir süreç için düğmeye basıldığını duyuruyorlar bugünkü manşetimizde.</p>
<p>Van Özel Yetkili Cumhuriyet Savcılığı, toplam kırk sekiz askerin öldüğü ve asker ya da gerilla üniforması içinde daha nice gencin ölümüne zemin hazırlayan Dağlıca, Aktütün, Gediktepe, Hantepe baskınlarına ilişkin soruşturma başlattı.</p>
<p>Bu soruşturma, savaşın devamını isteyenlerin söyledikleri yalanları, yaptıkları şikeleri, kurdukları kanlı ittifakları ortaya çıkarmak için büyük bir fırsat. Bu soruşturmanın nihayet açılmış olması, tıpkı Zeki Es’in tutuklanması gibi, sadece adaletin yerini bulması için değil, barışın ilk şartı olan hakikate ulaşmamızı kolaylaştıracağı için de başlıbaşına önemli bir “ilk.”<br/><br/><b><i>Taraf</i></b><b>, üç yıla varan yayın hayatında, bu savaşın yalanlarını deşifre edip, hakikatini ortaya sermek için çok uğraştı. Arşive bakın; Dağlıca’da, Aktütün’de, Hantepe’de, Gediktepe’de yaşananlardan sonra bu gazetenin neler yazdığını ve başta dönemin Genelkurmay Başkanı olmak üzere, “devlet” adına konuşan birtakım adamların, yazdıklarından ötürü bu gazeteyi nasıl suçladıklarını, nasıl tehdit ettiklerini görün. O adamların asıl korktukları şey, bu ülkede barışı isteyen herkesin en çok ihtiyaç duyduğu şeydi; yani “hakikat”ti.</b></p>
<p>Şimdi korktukları, yavaş yavaş başlarına geliyor. Van’daki soruşturma, bölgede görev yapan askerî personel hakkında, “silahlı terör örgütüne üye olmak, kasten adam öldürmek ve görevi kötüye kullanmak” dâhil bir dizi suçlama getiriyor. Ve <b>soruşturmayı yürütenler, dönemin Hakkâri Tümen Komutanı Tümgeneral Gürbüz Kaya dâhil, birçok rütbelinin de “şüpheli” konumda olabileceğini gizlemiyorlar.</b></p>
<p>“Bekleyip göreceğiz” demeyeceğim. Beklemeyeceğiz çünkü; <b><i>Taraf</i></b>, Çukurca’daki mayın davası gibi, Van’daki soruşturmanın da yakın takipçisi olacak. </p>
<p>Türkiye’nin önünde uzun zamandır ilk kez ciddi bir barış fırsatı var. Türkiye, uzun zamandır ilk kez, savaşı bitirmenin yollarını bu kadar geniş bir zeminde, bu kadar yoğun ve kararlı biçimde konuşuyor. </p>
<p>Bu konuşmanın hedefine ulaşması için, hakikati, savaşın sürmesini isteyenlerin elinden kurtarmamız gerekiyor önce. Mutlaka başaracağız. Buna inanıyorum.<br/><br/><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-barisin-ilk-sarti.htm), [web.archive.org (arşiv bağlantısı)](http://web.archive.org/web/20101110212819/http://www.taraf.com.tr:80/yasemin-congar/makale-barisin-ilk-sarti.htm)
# Asker olmak istemiyorum

*Yasemin Çongar 10.11.2010*

<div class="yazi"><p>Otuz yıl önce, New York’ta, bir Aralık gecesi, sırtına saplanan dört kurşunla dünyamızı vakitsiz terk etse de, sakin ama sorgulayan sedası kubbemizde baki kalan Liverpoollu o işçi çocuğunun, her halkı, her bireyi askerlikten soğutabilecek o şarkısını dinliyorum şimdi. <b>“<i>I don’t wanna be a soldier, mama, I don’t wanna die</i>” </b>diyor John Lennon. <b>Bir “vicdani ret” çağrısı değil bu; daha eksik, daha temel, daha kuvvetli bir yakarış.</b> </p>
<p>“Asker olmak istemiyorum anne, ölmek istemiyorum” diyen her çocuk, illaki “susmayı reddeden” bir vicdana sahip olduğu için değil zira; “insan” olduğu için bile değil hatta, bizatihi canlı olduğu için de, direnmiyor mu aslında? “Ölmek istemiyorum anne,” içgüdüsel bir yakarış değil mi her şeyden önce; kuvvetini asıl buradan almıyor mu? <br/><br/><b>Zaten her Türk de aslında asker doğmuyor, öyle değil mi? Her insan gibi, her canlı gibi, her Türk de içinde “Ölmek istemiyorum” diyen bir sesle doğuyor; “Asker olmak istemiyorum” itirafıyla aynı cümlede buluşmaya ziyadesiyle meyyal bir ses bu. </b></p>
<p>“Her Türk” asker doğmuyor ama her gün “bir Türk,” asker olduğu için ölüyor bu memlekette. Savaştan, söz ediyorum, evet. Ama cepheden söz etmiyorum; çatışmadan, operasyondan, baskından, hatta pusudan bile söz etmiyorum.</p>
<p>Kışladan ölüm haberleri geliyor her gün. Kalpleri ne söylerse söylesin, gururlarının sesi daha yüksek çıktığından belki, anneleriyle “Beni merak etme; çabucak döneceğim” diye vedalaşıp, birliğine teslim olurken daha, tezkere için gün saymaya başlamış çocuklar ölüyor her gün. Nöbet tutarken vuruluyorlar; yatakhanede ölü buluyorlar onları; atış talimi sırasında hedef oluyorlar. Ölüyorlar; “eğitim zayiatı” diye not düşülüyor. Öldürülüyorlar; “intihar etti” deniyor onlar için.<br/><br/><b>Hemen her gün, kışladan bir “şüpheli ölüm” haberi geliyor yazı işleri masamıza. Dün sabah toplantısında Yurt Haberler Müdürümüz Oktay Özilhan, biri Isparta’dan, diğeri Menemen’den iki “kara şüphe”yi almıştı gündemine.</b> </p>
<p>Isparta’da iki aylık asker Uğur Koç, “eğitim sırasında vücuduna isabet eden kurşunla” ölmüştü. Sorgusuz, sualsiz, hesapsız; “öldü” demişlerdi, o kadar, “eğitim zayiatı!” İzmir Menemen’deki 57. Topçu Tugay Komutanlığı’nda ise, er Bilal Çıplak, kanlar içinde bulunmuştu. Çenesinden girmişti kurşun. Elbistanlıydı Bilal; “intihar” demişlerdi, o kadar.</p>
<p>Sonra öğlen toplantısında <b>Mehmet Baransu</b>, elinde Caner Bahar’a ilişkin belgelerle geldi masaya. Caner’i hatırlıyorduk; Kastamonu’daki Bozkurt Karakolu’nda askerliğini yaparken ölmüştü, haber yapmıştık. Onun için de “intihar” demişlerdi. Sol tarafından, kulak hizasından vurulmuştu Caner. Solak değildi oysa. Babası, morgda oğlunun bedeninde iki ayrı merminin izlerini görmüştü. </p>
<p>Baransu, soruşturmaya ilişkin yeni ayrıntılar öğrenmişti bu kez; askerlerin tanıklıkları, morgdaki fotoğraf çekimi ve olay yerinde bulunan kovanların sonradan değiştirildiği bilgisi, Caner’in ölümünü büsbütün “karanlık” kılıyor. <b>“İntihar etti” açıklamasına inanmayan, hakikatin kendilerinden gizlendiğini düşünen Bahar ailesi, oğullarını yitireli tam yirmi iki ay oldu ve soruşturma sürüyor.</b></p>
<p>Dün “kışlada ölüm” haberleri mesaimiz Caner’le kapanmadı... Birinci sayfayı hazırlarken, bu kez Dış Haberler Şefimiz <b>Zeynep Mertoğlu Oğur</b>, Avrupa İnsan Hakları Mahkemesi’nin son kararını getirdi. AİHM, Tunceli’de askerlik yaparken 2003’te ölen ve ailesine “intihar ettiği” bildirilen Mevlüt Baysan’la ilgili başvuruda Türkiye’yi haksız bulmuştu. İddia, Mevlüt’ün “depresyonda olduğu ve arkadaşının yerine nöbet tutmak için aldığı silahla kendini vurduğu” idi. Aile buna inanmamış ama tüm çabasına rağmen, hakikati de bulamamış; memleketin adaletinden umudu kesince de AİHM’e gitmişti. <b>Strasbourg’daki mahkeme, “Türkiye yetkililerinin Mevlüt Baysan’ın ölümüyle ilgili olarak etkili bir soruşturma yapmadıklarına” hükmetti dün ve Ankara’nın Baysan’ın ailesine 39 bin avro tazminat ödemesini kararlaştırdı.</b></p>
<p>Bugün birinci sayfamızdaki “Kışlada intihar cinayetleri” başlığı, böyle bir gündemden süzüldü işte... Bu başlık yüzünden, bu haberler yüzünden, şu anda okuduğunuz bu yazı yüzünden bizi, “Halkı askerlikten soğutmak” suçundan yargılarlar mı bilmiyorum... “Halkı ölümden soğutmak” diye bir suç olmadığını biliyorum ama. Oğullarını orduya emanet eden ana babalara, “Eğitim zayiatı” diye, “İntihar etti” diye rapor vermeyi alışkanlık haline getirenlerin hıyaneti sürdükçe, bu memleketin oğullarının içinde, ezgisi ve sözü nasıl olursa olsun, özü “Asker olmak istemiyorum anne, ölmek istemiyorum” diyen bir şarkı taşıyacaklarını biliyorum.<br/><br/><b>ycongar@mac.com</b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20101113055237/http://taraf.com.tr:80/yasemin-congar/makale-asker-olmak-istemiyorum.htm)
# Cinsel şiddet cehennemi

*Yasemin Çongar 12.11.2010*

<div class="yazi">Üç kelime, Leyla Welkin’i dinlerken yan yana geldi kafamda: <b>Cinsel şiddet cehennemi... Biri “kişisel,” diğeri “toplumsal,” iki ayrı olguyu anlatmak için kullanılabilecek bir tarif bu. </b><br/><br/>Bir yandan, dünyanın her yerinde, herkes düşebilir bu cehennemin içine. Kendisini yirmi dört yıl boyunca eve kapatıp iğfal eden öz babasından yedi çocuk sahibi olan Elizabeth Fritzl, mesela, Avusturya Alplerinin eteklerinde bulmuştu “kişisel” cehennemini; Amstetten Kasabası’nın, yörede yemyeşil bir yolculuk yapan turistlerin gözünde “medeni bir cennet” olması Elizabeth için bir şey değiştirmemişti. <br/><br/>Ama “cinsel şiddet cehennemi” sözü, bir bireyin “kötü kaderi”ni anlatmıyor sadece... <b>Gerek cinsel şiddetle mücadelede, gerekse cinsel şiddet mağdurlarını gözetip iyileştirmekte, yaşadıkları cehennemden</b> <b>kurtarmakta yetersiz kalan toplumlar var ve “cinsel şiddet cehennemi” sözü de, buralarda kişisellikten çıkıp, ortama, sisteme, zihniyete ilişkin “genel” bir tarife dönüşüyor. Ve maalesef Türkiye, bu “genel” tarife dâhil edilebilecek bir ülke.</b> <br/><br/>Bana bunları düşündüren Leyla Welkin, Gaziantep doğumlu bir Amerikalı. Çocukluğu boyunca, ana babasının memleketi ABD ile Gaziantep arasında mekik dokumuş; sonra Amerika’ya yerleşip, psikolog olmuş, kültürlerarası psikoloji ve eğitimde uzmanlaşmış; son yirmi yedi yılını, travma sonrası psikoterapi yaparak geçirmiş. <br/><br/>Welkin, 2008’de yeniden Türkiye’ye gelip, Ankara’da iki Türk psikiyatrla birlikte, cinsel şiddet mağdurlarına grup terapisi uygulayan bir proje başlatmış. Şu anda beşinci grubuyla çalışan Welkin ve meslektaşlarının projesine, toplam elli kadın mağdur katılmış. <br/><br/>Welkin’i aramama, Fethiye gibi bir yeryüzü cennetinde kendi kişisel cehennemini bulan 22 yaşındaki H.H’nin hikayesi vesile oldu. Malum, <b><i>Taraf</i></b>’ın Haber Müdürü Tuncer Köseoğlu, H.H’nin annesinin, kızına inanılmaz bir hoyratlıkla davranan Fethiye Devlet Hastanesi’ne yazdığı mektubu haberleştirdi; Sağlık Bakanlığı da soruşturma başlattı. Gerek Bakan Recep Akdağ’ın olaya hemen el koyması, gerekse telefonda Ahmet Altan’a anlattıkları, onun da, Türkiye’deki cinsel şiddet mağdurlarını gözetecek yeni bir düzen kurulması gerektiğini kavradığını gösteriyor. <br/><br/>Ben Leyla Welkin’e bunun nasıl yapılabileceğini sordum dün. Welkin, Fethiye’deki olayı okumuş ve “maalesef” pek şaşırmamıştı. Sohbetimizin başında, <b>“Tecavüz kelimesini kullanmayacağım” dedi bana, “çünkü ‘tecavüz’ insanın aklına, karanlığın içinden gelen bir yabancının saldırısını getiriyor.</b> <b>Oysa istatistikler, dünyada da, Türkiye’de de ‘tecavüz’ dâhil cinsel şiddet mağdurlarının yüzde 80’den fazlasının, ev halkının ya da akrabalarının, ya da bir öğretmen, bir komşu, güvenilen bir tanış gibi bir yakının saldırısına uğradığını gösteriyor.” </b>Bu açıdan, Fethiye’deki evinde uyurken daha önce hiç görmediği bir yabancı tarafından iğfal edilen H.H’nin durumu istisna. Ama ne yazık ki, H.H’nin saldırı sonrası yaşadıkları, istisna değil. <br/><br/>Welkin’e göre, H.H’nin hastanede iki yabancıya seyrettirilen jinekolojik muayenesi ve ona bakan doktorların tavrı, “Türkiye’ye özgü” sayılmamalı. <b>“Geçmişte Avrupa ve Amerika’da da tezahürlerine çok rastlanmış bir cehalet, bir önyargı var...”</b> diyor Welkin, ama bu tablonun, Batı’da eğitimle, tecrübeyle, kanun ve kurallarla yıllar içinde düzeldiğini de vurguluyor. <br/><br/>Ne yapmalı? <br/><br/>Welkin’e göre, Sağlık Bakanlığı, ABD ve Avrupa Birliği’ndeki sağlık bakanlıklarının birikimlerinden yararlanarak, Batı’da uygulanan kuralları Türkiye’ye uyarlamanın bir yolunu bulmalı: <b>“Her şeyden önce, cinsel şiddet mağdurunun ilk muayenesi ve mülakatı mutlaka bir uzman tarafından yapılmalı...”</b> <br/><br/>“Psikolog ya da jinekolog mu” diye soruyorum. “Hayır, bu kişiler pratisyen hekim ya da sosyal hizmet görevlisi bile olsa, cinsel şiddetin yarattığı psikolojik travma konusunda özel olarak eğitilmiş olmaları gerekiyor. <b>Mutlaka uyulması gereken iki ilke ise, (H.H. vakasında ihlal edilen) mahremiyete saygı ve sırdaşlık.” </b><br/><br/>Ayrıca fiziksel muayenenin hızı, kapsamı; DNA örnekleri alınması ve olay yeri incelemede gözetilecek kıstaslar da yine ilgili sağlık ve Emniyet personelinin “cinsel şiddet vakaları” konusunda özel eğitim almasını şart kılıyor. Welkin, “Bu konuda Batı’da uzmanlık birikimi var. Sağlık Bakanlığı, bu işe yıllarını vermiş binlerce uzmandan seçilecek bir uluslararası kurul oluşturabilir. Bu kurul, Türk yetkililere Türkiye’ye özgü bir ‘acil müdahale ve uzun dönemli bakım modeli’ geliştirmekte yardım edebilir” diyor. <br/><br/>Tabii, tıbbi, psikolojik ve polisiye müdahalenin gerektiği gibi yapılmasıyla bitmiyor iş. Welkin’e, “Ya sonra” diyorum, <b>“Türkiye’de cinsel şiddetin neden olduğu travmayla başa çıkma konusunda yaşanan deneyimin dünyadan belirgin farkları var mı?”</b> <br/><br/>Welkin’in cevabı, “evet.” Hem olumlu hem olumsuz farklardan söz ediyor... Olumlu olan, Türkiye’deki “sosyal dayanışma ve dostluk” bağlarının kuvveti: “Mesela bizim terapi gruplarımızdaki kadınlar, Batı’da rastlanmayacak bir samimiyet ve kudretle birbirlerine destek olabiliyorlar.” <br/><br/>Olumsuz durum ise, cinselliğin tabulaştırılmasıyla ilintili. “<b>Türkiye’de, Batı’dan farklı olarak, aile aidiyeti bireyin kimliğinin çok önemli bir parçası ve cinsel şiddete uğrayan bir kadın, sadece kendi azabını değil, ailesinin namusuna ‘gölge düşürme’ travmasını da yaşıyor. </b>Batı’da da rastlanan, ‘cinsel şiddet kurbanının utancı ve sorumluluk duygusu’ gibi olgular Türkiye’de çok daha güçlü ve bu suçluluk algısının düzeyi, buradaki mağdurların iyileşmesini zorlaştırıyor.” <br/><br/>“Ya kadına bakışımız? Ve tabii, H.H’den yola çıkarsak, ‘yabancı’ kadına bakışımız?” <br/><br/>Welkin’in bu konuda sözü çok. Zira Türkiye’de “yabancı” bir kadın <br/><br/>“Nedense Amerikalıların, Avrupalıların cinsellik konusunda, Türklerden daha az ahlaklı olduğu gibi bir inanç var burada. <b>Bizim Batı’daki cinsel özgürlük kavrayışımız, burada sanki ‘herkes herkese her türlü cinsel yaklaşımda bulunabilir’ gibi yorumlanıyor. Bu ancak kültürlerarası iletişimle aşılabilecek bir önyargı.</b> Bir yabancının, cinsellik konusunda ‘yasakçı’ olmaması, belli sınırları ve tercihleri olmadığı anlamına gelmiyor. Ama Türkiye’de bu kavranmıyor her zaman. Cinsellik konusunda katı ahlaki kuralları olan biri olmama rağmen, beni bile ‘Fahişe değilim’ demek noktasına getirdiklerini düşünürseniz...”<b><br/><br/>ycongar@mac.com</b></div>

Kaynak: [taraf.com.tr](http://www.taraf.com.tr:80/yasemin-congar/makale-cinsel-siddet-cehennemi.htm), [web.archive.org (arşiv bağlantısı)](http://web.archive.org/web/20101114124212/http://www.taraf.com.tr:80/yasemin-congar/makale-cinsel-siddet-cehennemi.htm)
# Vücudumuzun sırları ve ölümsüzlük

*Yasemin Çongar 13.11.2010*

<div class="yazi"><img align="left" alt="Vücudumuzun sırları ve ölümsüzlük" border="0" src="http://www.taraf.com.tr/fotoraflar/makaleler/vucudumuzun-sirlari-ve-olumsuzluk_8193_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>***</p>
<p>Paul Auster, size burada anlatmayacağım yeni romanı <b><i>Sunset Park</i></b>’ın bir yerinde, güya hayattaki başlıca aracımızken, sık sık başlı başına bir amaca dönüşen; aç kaldığında, yorgun düştüğünde, hastalandığında, yaralandığında ya da çoğalmanın şehvetiyle dirilip azdığında, emrimizdeki vasıta olmaktan çıkıp, benliğimizi kendi sadık bendesi kılan vücudumuza getiriyor sözü: <b>“İnsan vücudu tuhaftır, kusurludur ve öngörülemez. İnsan vücudunun birçok sırrı vardır ve beklemeyi öğrenenler dışında hiç kimseye vermez o sırları.”</b></p>
<p>Uzun bir bekleyişin kitabını okuyorum şimdi; belki de “bekleyiş” yerine sabırlı bir “arayış” demeliyim, zira insan vücudunun sırlarının peşinde dört bin yıllık bir seyrüseferin günlüğünü andırıyor kitap... Ve maalesef, Auster’ın sözündeki iç kamaştırıcı imanın aksine, vücudumuzun muktedir olduğu hazların sonsuzluğuna uzanan bir yolculuk değil bu.</p>
<p>Dört bin yıldır, eğilmiş, kendi içine bakıyor insanoğlu; hayatımızın en büyük esrarı olan “ölüm” duruyor orada ve mutlak sonumuza inat hayatta kalan her hücremiz, bir yandan bu esrarı çözerken, bir yandan da kendi korkunç sırrıyla karşımıza dikiliyor. <b>Dört bin yıldır, ölmemeyi başaran hücrelerimizden kurtulmaya çalışıyoruz biz.</b> Ölümsüzlük peşinde koşmaktan vazgeçmiyoruz, ama bu koşuyu sürdürebilmemizin yolu da, ölümsüzlüğü deneyen her bir parçamızı öldürmekten geçiyor.<br/><br/></p>
<h4><br/>Bir yengeç, bir kara safra, bir lanet</h4>
<p>Bizi hayata bağlayan şey kadar, bizi ölüme hazırlayanın da, kendimize anlattığımız hikâyelerin kudreti olduğuna inanıyorum ben. En sağlıklı olduğumuz zamanlarda bile, her gün biraz daha öldüğümüzün farkına vardığımız o ilk andan itibaren, hikâyesiz yaşamak, hikâyesiz ölmek mümkün mü bilmiyorum. Elimdeki kitap, vücudumuzla ilgili hikâyelerimizin evrimini izliyor bir bakıma; insanoğlunun ölümle mücadelesinin en zorlu cephesinde kazandığı tekinsiz mevzilerin izini sürerken, o mücadelenin hâkim dilinin ve duygusunun nasıl değiştiğini de gösteriyor. </p>
<p>Kitabın adı, <b><i>The Emperor of All Maladies: A Biography of Cancer</i></b> (Bütün Hastalıkların İmparatoru: Kanserin Biyografisi): yazarı Siddhartha Mukhkerjee, Yeni Delhi doğumlu bir hekim. Yüksek öğrenimi için, memleketi Hindistan’dan ayrılan, önce Amerika’da Stanford Üniversitesi’nde, sonra İngiltere’de Oxford’da okuyan Mukherjee, nihayet Harvard Tıp Fakültesi’ni bitirip, New York’ta Columbia Üniversitesi Kanser Merkezi’nde çalışmaya başlamış. Halen dünyanın en gelişmiş onkoloji laboratuarlarından birinde araştırma yapan, bir yandan da lösemi hastalarının tedavisini üstlenen Mukherjee’yi, hayatının merkezindeki meretin biyografisini yazmaya yönelten şey, “çaresizlik” hissiymiş. Bir gün, bir hastası, <b>“Savaşmaya hazırım ama neyle savaştığımı bilmek zorundayım” </b>demiş ve Mukherjee, tam bir cevap verememenin ezikliği içinde, kanserin dört bin yıllık tarihini yazmaya girişmiş.</p>
<p>Hikâyenin başlangıcında bir “yengeç” var. <b><i>“Cancer”</i></b> kelimesinin bugün birçok Batı dilinde, aynı zamanda, yengeç burcunu anlatmak için kullanılması, hastalığın Almancada <b><i>“Krebs”</i></b> yani “yengeç” ismiyle anılması tesadüf değil. <b>Dört bin yıl önce, vücutlarımızda oluşan tümörler bugünkünden çok daha büyük bir muammayken, kıskacına aldığı hastayı asla bırakmayıp, usulca zehirleyen bir yengeçle özdeşleştirilmiş hastalık. </b></p>
<p>Eski Mısır’da, bir kadının göğsündeki şişkinlikle ilgili teşhisin tek bir cümleye sığması ise, daha sonraya, İsa’dan önce 1600 yılına rastlıyor; kısaca, “Tedavisi yoktur” yazıyor meme kanserini anlatan bir papirüsün üzerinde. Ardından, tümörleri <b><i>“onkos”</i></b> (iyi huylu), <b><i>“karsinos”</i></b> (kötü huylu) diye ikiye ayırmayı başarıyor Eski Yunan’daki hekimler; ve tabii, Bergama doğumlu hekim Galenos, İsa’dan iki asır sonra, kanseri melankoliyle bir tutup, kabahati insan vücudundaki “kara safra” fazlasında buluyor.</p>
<h4><br/>Ne kadar uzun ömür, o kadar kanser</h4>
<p>Mukherjee ise, bir yandan “çok eski” bir hastalık olduğunu anlatırken bile, <b>“başlı başına modernitenin ürünü”</b> diye tanımlıyor kanseri. Bunda, kanserin ne olduğunun ancak yirminci asırda anlaşılmaya başlanması kadar, kanser vakalarındaki büyük artışın da payı var. Bu artışı, giderek doğadan, doğallıktan uzaklaşıp sentetikleşen hayatlarımızdan ziyade, uzayan ömrümüzle açıklıyor Mukherjee. <b>Evet, mesela sigara endüstrisinin şahlanmasıyla akciğer kanseri arasında bir bağlantı olduğu kesin ama bunda, artık daha uzun yaşayıp, daha uzun süre sigara içmemizin de etkisi büyük. </b>Bugün çocuk felci ya da tüberküloza yakalanıp, gencecik yaşlarda ölmediğimiz için biraz da, bilumum kanserojen maddeye daha çok maruz kalıyor ve daha ileri bir yaşta, bu kez kanserden ölüyoruz.</p>
<p>İstatistikler gayet açıklayıcı: <b>Amerika’da mesela, yirminci asrın başında ortalama insan ömrünün 47,3 yıl olduğunu hatırlatıyor Mukherjee... Bugün yine Amerika’da, meme kanseri teşhisi konan hastaların ortalama yaşı 61, prostat kanserininki ise 67.</b></p>
<h4><br/>Keseriz, yakarız, zehirleriz vesselam</h4>
<p>Mukherjee’nin, kanseri “modern bir fenomen” saymasında, on sekiz ve on dokuzuncu asrın hastalığın tabiatına bakışıyla bugünkü kavrayışımız arasındaki muazzam fark da etkili. Rahim ya da yumurtalık kanseri olan kadınların “oynak” muamelesi gördüğü; <b><i>Domestic Medicine</i></b> adlı kitabıyla, Batı’da uzun yıllar “evimizin doktoru” sayılan William Buchnan’ın <b>“Aşırı korku ve dinsel fanatizm kansere yol açıyor”</b> diye buyurduğu; kanserin, mesela tüberkülozun aksine, edebiyatta bile kendine yer bulamayan, adeta utanılacak bir illet, bir kabahat gibi algılandığı dönemler geride kaldı. Tabii, kanser deyince, akla sadece “radikal cerrahi” seçeneklerin geldiği günler de... Amerika’nın ünlü cerrahlarından William Stewart Halsted’in uyguladığı “Bir memede tümör varsa, yandaki sağlıklı memeyi ve lenf bezlerini de hemen alırsın” kuralı, bugün “Halstedian saçmalık” diye anılıyor daha ziyade.<br/><br/><b>Bütün bunlara rağmen, Mukherjee de kabul ediyor ki, insanoğlunun kanser tedavisinde dört bin yılda kat ettiği mesafe, bir arpa boyu.</b> Dün olduğu gibi bugün de, esasen üç yöntemle tedavi edilmeye çalışılıyor hastalık: Kanserli dokular ameliyatla “kesiliyor,” radyasyonla “yakılıyor” ve kemoterapiyle “zehirleniyor”; o kadar. </p>
<p>Evet, kanserden kurtulma ya da ölümü erteleme oranımız, eskisinden daha yüksek. Ama Mukherjee gibi nice hastasını kurtaramamış hekimlerin; benim gibi, sizin gibi nice yakınını kansere teslim etmiş kulların çok iyi bildiği gibi, bu mücadelede yenilen taraf hâlâ biziz.</p>
<h4><br/>Mükemmel hücrelerimizin zaferine karşı</h4>
<p>1970’lerde henüz kırklı yaşlarındayken meme kanseriyle verdiği zorlu mücadeleyi kazanan; yetmiş yaşında, yeniden meme kanseri teşhisi konunca, bunu da atlatan ama bir yıl sonra, gördüğü yoğun kemoterapinin de etkisiyle bu kez kan kanserine yenilen Amerikalı yazar Susan Sontag, 1978 tarihli <b><i>Illness as Metaphor</i></b> (Metafor Olarak Hastalık) kitabında, tam da Mukherjee’nin ve benim ve başı kanserle derde girmiş milyonlarca kişinin ve hatta kendisinin yaptığı şeyi sorguluyor; kanserden bahsederken, metaforlara, özellikle de, “işgal” gibi, “düşman” gibi, “yenmek” ve “yenilmek” gibi savaş terimlerine sığınmamızı, kansere “içimize girmiş bir barbar” muamelesi yapmamızı eleştiriyordu. Sontag’ınki, hastalıkla ilgili haletiruhiyemize dokunan bir eleştiriydi daha ziyade, ama Mukherjee’yi okurken anladım ki, bu eleştirinin, kanserin hakikatinden kaynaklanan haklı bir yönü var.</p>
<p>“Kanserli hücreler,” diyor Mukherjee, “bizim daha mükemmel bir versiyonumuzdur aslında.” İnsanın kanseri anlamaya dönük dört bin yıllık çabasının bizi ulaştırdığı noktanın özeti de bu zaten; <b>Mukherjee’nin ifadesiyle, “Kanserli hücrelerin moleküler özüne indiğimizde, hiperaktif, hayatta kalmaya azimli, velut, acar ve yaratıcı birer kopyamız olduklarını görüyoruz onların.”</b></p>
<p>Bence, iş asıl burada çapraşıklaşıyor. Vücudumuzda şu ya da bu nedenle tetiklenen bir süreçte, kontrolsüz bölünmeye, çoğalmaya, yeni dokular oluşturmaya başlayan kanserli hücreler, yabancımız değil; onlar, bizim hücrelerimiz. Kanser “biziz” velhasıl ya da öleceğini bilen bir hastanın söylediği gibi, “Ben olmayan bir ‘ben’ var, her kanser hastasının içinde.”<br/><br/><b>Hal böyle olunca, ona “düşman” da desek, “işgalci” de, aslında kendimizden, Mukherjee’nin tarifiyle “en mükemmel” hücrelerimizden, ölümsüzlük arayışındaki en başarılı parçamızdan söz ediyoruz kanserden söz ederken.</b> Ve bir gün, kanserli hücrelerin esrarını çözebilirsek eğer, ölümsüzlüğün sırrına da ereceğiz belki. O zaman, ölüme direnen kanserin, sonunda bütün bir vücudu çökerttiği gibi; ölümsüzlükle cilveleşen insanoğlunun da, bütün bir tabiatın sonunu hazırladığını kavrayacağız sanırım. Belki de vücutlarımız, beklemeyi bilenlerimize, ölümün kadrini öğretecek.<br/><br/><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-vucudumuzun-sirlari-ve-olumsuzluk.htm), [web.archive.org (arşiv bağlantısı)](http://web.archive.org/web/20101114124218/http://www.taraf.com.tr:80/yasemin-congar/makale-vucudumuzun-sirlari-ve-olumsuzluk.htm)
# Türkiye’de eşcinsel olmak

*Yasemin Çongar 16.11.2010*

<div class="yazi"><p><i>Onlar “Adı yok, küfrü var” parçamız bizim… Sürekli saklanmaya; evde, okulda, işte, sokakta, askerde, hatta yatakta “miş” gibi yapmaya zorlanan arkadaşlarımız bizim. Kimimizin kardeşi belki, kimimizin çocuğu, hatta belki babası, belki de kocası kimimizin… İçimizden en eşitlikçi görünenin, ayrımcılığa karşı en fazla konuşan, yazan, çizenimizin ağzında bile, hakarete dönüşmek an meselesi onlar için. Ayıplanmaya, aşağılanmaya, “anormal” muamelesi görmeye en çok alışıp alıştırdıklarımız onlar; cehaletimizin, husumetimizin, hiddetimizin, hoyratlığımızın, vahşetimizin, şiddetimizin en popüler nesneleri. Onlardan birinden, Anadolu’nun küçük kadim bir ilçesinde yaşayan eşcinsel bir erkekten mektup aldım üç gün önce. Cevap yazdım; sonra bir mektup daha aldım. Onun izniyle, çok özel bazı bölümleri hariç tutarak, adını adresini kendime saklayarak, o mektupları yayımlıyorum bugün… İyi bayramlar.</i><i> </i></p>
<h4><br/>“ÖNCE İLİŞKİ, SONRA…”</h4>
<p>“Otuz üç yaşında bir eşcinselim. Doğdum doğalı hep bu memlekette yaşadım… Yasemin Hanım, 12 Kasım tarihli gazetedeki “Cinsel şiddet cehennemi” başlıklı yazınız ve ondan önceki diğer yazılarınızla Fethiye’de tecavüze uğrayan genç bir hanımın dramını biz okurların dikkatine sunarak vicdanlarımıza bir kere daha hitap ettiniz... Daha önceden size yazma kararı almış ancak bunda biraz ağır davranmıştım, Fethiye’de yaşanan o üzücü olaydan sonra kesin yazmak istedim. Yasemin Hanım, Türkiye’de ‘gay’ olmak öyle zor ki, sizin beni dinleyerek birazcık da olsa derdimize, sıkıntılarımıza kulak kabartacağınızı düşündüm. Sorunlarıma kimse çare bulamaz, ancak anlatarak biraz rahatlamak istiyorum. Birkaç köşe yazarına bunları yazmayı denedim maalesef kimse oralı olmadı…</p>
<p>Her mağdurun, ezilenin, azınlığın, zavallının yanında olan <i>Taraf </i>Gazetesi’nin bizim de sesimize kulak vermesini istiyorum. Beni ailem ve iş çevrem bilmiyor. Küçük bir kentte yaşamak zorunda olduğumdan hep gizli kalmak zorundayım. Öyle şeyler geldi ki başıma yerimde kim olsa dayanamazdı. Benim tam dört defa cep telefonum gasp edildi. Bir kaç kere dayak yedim, paramın alındığı günler de oldu. İnsanlar ‘gay’lere karşı öyle igrenç komplolar kuruyorlar ki, insan olduğunuzdan utanıyorsunuz. Önce cinsel ilişki yaşıyorlar, ilişki sonrasında üzerinizde ne varsa gasp ediyor ve dayak atıyorlar. </p>
<p>Hiçbir zaman heteroseksüeller gibi olamadık, yüzümüze karşı veya arkamızdan i..ne, .op, yumuşak vs. ne laflar edilir, ne alaylar yapılır da biz sesimizi çıkaramayız. Ben on beş yasımdaydım intihara kalkıştım ancak içtiğim hapları pişman olarak tekrar çıkardım. Şimdi intihar etmeyi o kadar çok istiyorum ki maalesef buna Allah inancım engel oluyor. İntihar İslam’da yasaklanmıştır.</p>
<h4><br/>“ERSOY BANA NECİ”</h4>
<p>Benden küçük dört tane kardeşim var, iki kız bir erkek kardeşim evlendi, çoluk çocuk sahibi oldular, bizim buralarda insanlar erkenden evlendirilirler, bana evlenmem için ailemden ve çevremden öyle baskı yapılıyor ki artık tahammül edecek durumum kalmadı.</p>
<p>Büyük şehirde yaşamak isterdim ancak bunun için şartlarım da uygun değil. İyi bir mesleği olan kalifiye eleman değilim, burada asgari ücretle ancak geçiniyorum. Büyük şehre gidecek olsam fuhuş yapmak zorunda kalacağım, o iş de çekilir gibi değildir, geceleri öldürülmek var, gasp edilmek var, dayak var vs.... Yani neresinden tutarsanız tutun biz ‘gay’ler adeta cehennem hayatı yaşıyoruz. Türkiye’de Bülent Ersoy gibi tuzu kuru bir kaç eşcinsel-transseksüel var ki haklarımızı elde edebilmemiz için yaşamları boyunca hiçbir çabada bulunmadılar, bize yol açmadılar, “bana neci” oldular. Bülent Ersoy bu halk sayesinde para kazandı ün kazandı, ama hakkını ödemedi. Bir ‘gay’ olarak ona hakkımı helal etmiyorum...</p>
<p>Yasemin Hanım, lütfen beni anlayın, lütfen <i>Taraf </i>Gazetesi bizleri unutmasın, medyada tek umudumuz sizsiniz, ancak yayına başladığınız ilk günlerden beri bize gerektiği gibi alaka göstermediniz. Kürtler, Aleviler, Ermeniler, başörtülüler, ‘gay’ler, bizler hep kardeşiz, n’olursunuz bizi unutmayın, sesimize ses verin. Nefes alamıyor gibi oluyorum bazen. Bari siz hatırlayın Yasemin Hanım...</p>
<h4><br/>“HASTA DEĞİLİZ Kİ”</h4>
<p>Uzmanlar, “Cinsel eğilim, öğrenmeyle gelişmez. Bir insan ya doğduğunda eşcinseldir ya da değildir” diyorlar. New York’taki bir enstitünün araştırmasına göre ise cinsel yönelim doğumdan önce ya da doğumun ilk haftalarında ortaya çıkıyor. Yani tıp biz eşcinselleri hasta olarak kabul etmiyor. Zaten 1973 yılında Amerikan Psikiyatri Birliği eşcinselliği hastalık kategorisinden çıkartmıştır. </p>
<p>Ancak tıp eşcinselliğe “hastalık değil” dese de, Türkiye’de yasalar eşcinselliği yok sayıyor, hastalık olarak kabul ediyor. Doğrudan eşcinsellikle ilgili hiç bir yasa, tüzük, düzenleme maalesef yok. Sadece Anayasa’nın 10. maddesi; “Herkes dil, ırk, renk, cinsiyet, siyasi düşünce, felsefi inanç, din, mezhep ve benzeri sebeplerle ayrım gözetilmeksizin kanun önünde eşittir” der, ama maalesef bunu yeterli görmüyorum. Mesela biz eşcinsellere yönelik nefret suçları toplumumuzda oldukça yaygındır, ancak bu suçlara verilen cezalar caydırıcı değildir. Çünkü suçu işleyen kişi yakalanır da mahkeme önüne çıkarsa homofobik nedenlerden dolayı cezasında indirime gidilmektedir. Anayasada eşcinsellik zikredilerek korunma altına alınsa bu nefret suçlarını işleyen kişiler, anayasal suç işlemiş olacaklarından cezaları da caydırıcı nitelikte olur düşüncesindeyim.</p>
<h4><br/>“İLK RET AİLEDEN”</h4>
<p>Dünyanın her ülkesinde insanların yaklaşık yüzde 10’u ‘gay’dır. Avrupa gibi kişisel hak ve hürriyetlerin daha çok önemsendiği ülkelerde eşcinseller, Türkiye’ye nispeten kendilerini daha rahat ifade edebilmekte, ailelerine, yakınlarına açılabilmektedirler. Ancak bizim ülkemizde açılma söz konusu olduğunda eşcinsel kişiyi ilk reddedeceklerin başında maalesef aile gelmektedir… Toplumumuzda heteroseksistlik, yani heteroseksüellik cinsel yaşamda norm olarak kabul edilmektedir. Türk Medeni Kanunu’nda eşcinsellik boşanma sebebi olarak kabul edilmektedir. Eşcinsel olan eş sırf bu gerekçeyle evlilik içerisinde kusurlu sayılmaktadır. Askere gitmek istemeyen eşcinseller çok aşağılayıcı bir muameleye tabi tutulmaktadırlar. Eşcinsel gençlerden rapor alabilmeleri için eşcinsel olduklarını belgeleyen görüntü ve fotoğraf istenmektedir. Ben bu sebepten dolayı hiç istememe rağmen on beş ay askerlik yapmak zorunda kaldım. </p>
<h4><br/>“BEŞ ÖNERİM VAR”</h4>
<p>Ben naçizane neler yapılması gerektiğini bir kaç madde ile sıralayayım:</p>
<p>1) Her şeyden önce Anayasa’da evlilik dâhil tüm eşcinsel hakları güvence altına alınmalı,</p>
<p>2) Devlet ameliyat ücretini karşılama imkânı olmayan transseksüellerin ameliyat ücretlerini karşılayarak onların topluma hızla entegre olabilmelerine destek olmalı,</p>
<p>3) Askerlik Kanunu’nda yapılacak değişiklikle askerlik yapmak istemeyen ‘gay’lerin ‘gay’ olduklarını beyan etmeleri yeterli kabul edilmeli. Kişinin ‘gay’ olup olmadığı uzman psikiyatrlar tarafından sorulacak sorularla zaten anlaşılacağından video görüntüsü veya fotoğraflar ile ‘gay’ olduklarını ispat etmelerini istemekten vazgeçilmeli,</p>
<p>4) Lambdaİstanbul Derneği ahlaka ve aile yapısına aykırı bulunarak mahkemece kapatılmıştı, ancak bir üst mahkeme derneğin faaliyetlerine tekrar izin verdi. Eşcinsel haklarını savunan bu tür sivil toplum örgütlerinin çalışmalarında gerekli kolaylıklar sağlanmalı,</p>
<p>5) Bülent Ersoy gibi, Cemil İpekçi gibi, Murathan Mungan gibi, sanat ve edebiyat aleminden tanınmış gay-transseksüel ünlüler eşcinsel haklarında verilen mücadelelere önayak olmalı, sivil toplum kuruluşlarının girişimlerine, mücadelelerine destek vererek heteroseksüel çoğunluğun zihinlerindeki olumsuz tutumu, homofobik duyguları yok etmeye yönelik çabalar sarfetmeli. </p>
<h4><br/>“EL ELE TUTUŞSAK”</h4>
<p>Bülent Ersoy aklıma gelince çok kızgın oluyorum. Kendisini çok seven bir hayranıyım. O bu ülkede ün ve para sahibi oldu. Ancak öylesine bencil birisi imiş ki, eşcinseller için kılını bile kıpırdatmadı. Eğer istese İDİ, bugün Türkiye eşcinsel hakları hususunda çok mesafe kat etmiş olacak idi. Ersoy otuz beş yıldan beri ‘gay’ haklarına önderlik etseydi bugün arkasından gelen biz ‘gay’ler acınacak halde olmazdık... Biz bu ülkede vergi veriyoruz, askere gidiyoruz, devlete olan tüm yükümlülüklerimizi yerine harfiyen getiriyoruz ancak sevdiğimiz insanla bırakın evlenmeyi, sokakta el ele bile tutuşamıyoruz.<br/><br/><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-turkiye-de-escinsel-olmak.htm), [web.archive.org (arşiv bağlantısı)](http://web.archive.org/web/20101119070353/http://www.taraf.com.tr:80/yasemin-congar/makale-turkiye-de-escinsel-olmak.htm)
# Gazeteciliğin utancı, edebiyatın şaheseri

*Yasemin Çongar 20.11.2010*

<div class="yazi"><img align="left" alt="Gazeteciliğin utancı, edebiyatın şaheseri" border="0" src="http://www.taraf.com.tr/fotoraflar/makaleler/gazeteciligin-utanci-edebiyatin-saheseri_2767_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. <br/><br/>*** </p>
<p>Yatsılarımız farklı bizim... Kitaptan bende kalan hüküm bu; hayranlık ve gıptayla izlediği, “hem ustam hem arkadaşım” dediği o olağanüstü yazarı, gazeteciliğin mahdut evreninden kurtarıp edebiyatın sonsuzluğuna taşıdığı için, adeta “katil” muamelesi gören Artur Domosławski, altı yüz küsur sayfada anlattıklarıyla, o sayfalarda olmayan bir cümlenin, cismini değil belki ama duygusunu bıraktı zihnimde: <b>Edebiyatçının mumu yatsıda sönmez, gazetecininki ise sönecektir elbet.</b> Üç yıl önce, yetmiş dört yaşındayken bu dünyayı bırakıp giden büyük yazar Ryszard Kapuściński’nin biyografisini, Domosławski’nin iki mumdan birini usulca üflerken, diğerini meşale misali gururla yükselttiği bir anma törenine katılırcasına okudum ben. Okudukça, Domosławski’yi ihanet ve katliamla suçlayanları anlamakta daha fazla zorlandım; okudukça, Kapuściński’nin yalanlarla örülmüş hakikatini keşfettim çünkü, bu hakikatin hüzünlü çelişkisini tanıyabildim.</p>
<h4><br/>Gerçeğin gizlendiği yerde gezinmek</h4>
<p>Belki hatırlarsınız; Gabriel Garcia Márquez, hayat hikâyesini emanet ettiği Britanyalı yazar Gerald Martin’e, yıllar önce, hepimizin ortak sırrını fısıldamıştı: <b>“Her insanın bir kamusal hayatı, bir özel hayatı, bir de gizli hayatı vardır.”</b> Domosławski de, Kapuściński’nin biyografisini yazmaya bu cümleyle başlamış; hem peşin bir niyet beyanı bu, hem de kitap üzerine kopan büyük gürültüyü hiç işitmemiş ya da buna pek aldırmamış olan okurların bile ilgisini çekmesi kaçınılmaz bir epigraf. Siftahı Márquez’in bu ifşaatıyla yapan bir hayat hikâyesi, artık ancak “gizli” olanın doyurabileceği bir iştahla okunabilir zira.<br/><br/><b>Domosławski de zaten, bu iştahı severek, hattâ bu iştaha minnet duyduğunu hissettirerek yazıyor; düşman kazanmak pahasına, Kapuściński’nin “gizli” hayatına dalıp, gerçeğin saklandığı yerlerde gezinmekten çekinmiyor, ama bunu yaparken de, düşmanlarının iddia ettiği gibi, anlattığı hayatı “ikinci bir ölüm”le sonlandırmıyor kitap; aksine, ona bir “rönesans” imkânı sunuyor bence<br/><br/></b>Bu rönesansı anlatabilmek için, önce biraz Kapuściński’nin “kamusal” hayatından söz etmeliyim. 1932’de Polonya’nın doğusunda, bugün Belarus’un sınırları içinde kalan Pinsk şehrinde doğan Kapuściński, Türkçeye geç ve az çevrilmiş, Batı Avrupa ve Amerika’ya kıyasla Türkiye’de nispeten az tanınan bir yazar. Yine de onun, İran Devrimi’ni anlattığı <b>Şahların Şahı;</b> Etiyopya’yı kırk dört yıl yöneten adamın mizahi bir portresini çizdiği <b>Afrika Aslanı;</b> 1969’da, El Salvador ile Honduras arasındaki gerginliğin, tek bir golün kıvılcımıyla dört günlük bir yangına dönüşmesini hikâye eden <b>Futbol Savaşı</b> ve Sovyetler Birliği’nin yarım asra yayılan “çöküş” sürecinde, o devâsâ ülkenin dört yanındaki insanların nasıl usulca eriyip eksildiğini konu alan <b>İmparatorluk</b> adlı kitaplarını okuyanlarımız, Kapuściński’nin, gözlem gücü kadar ironisi de keskin; eleştirmeden önce anlama isteğiyle yazan; tasvirleri, imgeleri, kelimeleri kuvvetli ve hikâye anlatmayı seven bir “gazeteci” olduğunu biliyordur sanırım<br/><br/>Kapuściński, 2007’de Varşova’da öldüğünde, bütün bu özellikleri sayesinde, kitapları otuzdan fazla dile çevrilmiş bir yazar ve dünyanın gelmiş geçmiş en ünlü gazetecilerinden biriydi. Dahası, <b>hayatı boyunca Afrika’dan, Latin Amerika’dan, Ortadoğu’dan, Asya’dan yazdıklarıyla, adına “röportaj” dediğimiz, yani gerçek hayatın izini süren, asıl işlevi gitmek, görmek, konuşmak, gözlem yapmak ve haber vermek olan, tanım itibariyle kurgusallıktan uzak, yani “edebiyat dışı” (non-fiction) bir yazı türünün de pekâlâ “edebi” bir lezzet taşıyabileceğini cümle âleme göstermişti.</b> Zaten Kapuściński’yi, Polonya Haber Ajansı’nın “isimsiz” bir muhabiri olmaktan 1960’lardan itibaren çıkararak, anadili Lehçe’nin sınırlarını aşmasını sağlayan; ajansın Varşova’daki merkezine kâh telgraf kâh teleksle geçtiği haberlerin, sadece Demir Perde’nin doğusunda değil, kapitalist Batı’da da okunmasının yolunu açan; Nobel Edebiyat Komitesi’nin onu adaylar listesine almasına neden olan da, bence asıl bu lezzetti; yazarlığının gücüydü velhasıl. <br/><br/><br/></p>
<h4>Bir parantez: Benim Habeşistanım</h4>
<p>Çocuktum. Afrika’nın, kocaman bir hayvanat bahçesinden ibaret olduğunu sandığım günlerde, annemden dinlemiştim o adamı. Annem, Addis Ababa’da konser verip dönmüştü; “Habeşistan” diyordu gittiği yere, bunun “köleler ülkesi” anlamına geldiğini biliyor muydu bilmem, ama o zamanlar onun, dolayısıyla da benim dağarcığımda, Etiyopya’nın adı yoktu henüz. Dört parmak kalınlığında bir altın bilezik hatırlıyorum. “Telkâri” kelimesini ilk o zaman işitmiş, adlarını bilmediğim kıymetli taşları, altından bir kafesin içine yerleştiren mücevher ustasının hünerinden ziyade bu kelimenin kendisinden etkilenmiştim. Bir de, kafesin içinden geçen siyah örgüdeydi  aklım; “fil saçı” demişti annem. <b>O andan itibaren, artık çok özel bir “Habeşistan” vardı hayalimde, orada uzun saçlı filler vardı, fillerin saçını kesip bilezik yapan ustalar, o bilezikleri piyanistlere hediye eden kısa boylu imparatorlar vardı. Annem “kasabın teki” demişti o adam için; bileziği, bir gün parasız kalınca satmak üzere çekmecesine atıp, Habeşistan’ı unutmuştu. </b>Bense annemin “apolitik” umursamazlığını yargılamayacak kadar küçüktüm o zamanlar; soyu Saba Melikesi’ne uzanan imparatorun, “kasap” diye geçiştirilemeyecek kadar karmaşık bir geçmişi olduğunu bilemeyecek kadar da cahil. </p>
<p>Etiyopya’yı 1930’dan 1974’e dek yöneten Haile Selassie ile ikinci karşılaşmam, lisedeyken, bir sahafta, Kapuściński’nin İngilizceye, The Emperor (İmparator) olarak tercüme edilmiş kitabını bulunca oldu. <b>Kapuściński’nin Haile Selassie’si, o güne dek hiçbir edebî karakterin güldürmediği kadar güldürdü beni; bir ülkenin, bir liderin, bir mücadelenin kuru bir haber dili ve üst perdeden siyasi hükümler yerine, tıpkı “telkâri” kelimesinin benim çocuk zihnimde yarattığı titreşimler gibi sıcak bir üslupla da anlatılabileceğini galiba ilk kez o kitapla keşfettim. </b>“Bücür” imparatorun yastıkçıbaşısının sözleri mesela, yıllar sonra hâlâ gülümsetiyor beni... Bir hükümdarın heybetini, oturacağı her tahtta, her koltukta, ayaklarının yere değmesini sağlayacak kalınlıkta bir yastığın bulundurulmasından sorumlu bir hizmetkârının gözünden anlatmaktan daha keskin bir ironi, daha eğlenceli bir buluş mümkün mü bilmiyorum. Ama Domosławski’yi okuduktan sonra, Kapuściński’nin maharetinin tam da bu olduğunu, “eğlenceli bir buluş” olduğunu yani, biliyorum artık.<br/><br/><br/></p>
<h4>Sıradan yalanlar ve tanıklığın kutsiyeti</h4>
<p>1967 doğumlu Domosławski, Polonya’da tanınmış bir gazeteci; <b>Gazeta Wyborcza’da</b> yazıyor ve uzmanlık alanı olan Latin Amerika  dışında, edebiyatla, futbolla, küreselleşmeyle de ilgileniyor. Dünya, Domosławski’nin adını bana bu yazıyı yazdıran kitap sayesinde duydu; <b>Kapuściński: Non-Fiction</b>, Polonya’da basılmasını engellemeye yönelik bir hukuk davasını güçlükle aşarak, birçok yayıncının son anda cayıp reddetmesi ardından, nihayet Swiat Ksiazki Yayınevi tarafından, 3 Mart 2010’da yayımlandı. <b>O günden beri, Polonya’da 150 bin adet sattı kitap ve gerek Lehçe okuyan Anglo-Sakson eleştirmenler aracılığıyla, gerekse kitaba karşı dava açan Kapuściński’nin dul eşinin, Domosławski’yi “patrisid” suçuyla, yani “baba katili” olmakla itham eden demeçleriyle dünyayı saran bir tartışmanın odağı oldu. </b>Ben, bu “olaylı” biyografiyi, uzun bir bekleyişten sonra nihayet geçen hafta, El hombre, el reportero y su época (Adam, gazeteci ve dönemi) alt başlığıyla yayımlanan İspanyolca tercümesinden okuyabildim. Domosławski, benim gibi Kapuściński’ye hayran okurların içini acıtsa da, gazetecilik, edebiyat, Polonya ve dünya tarihi açısından çok değerli bir iş yapmış; titiz bir düzeltmen gibi, kurgunun içinde kaybolup giden olguları tek tek bularak, adeta bütün bir hayatın tahsihine girişmiş. </p>
<p>Sonuçta, adı üstünde “non-fiction” bir Kapuściński var elimizde: Haile Selassie’nin hizmetkârlarıyla hiç  konuşmamış; başka bir kitabında iddia ettiğinin aksine Ché Guevara’yla da aslında buluşmamış; dış muhabirliği serbestçe sürdürebilmesini, 1981’e dek üyesi olduğu Polonya Komünist Partisi’ne bilgi sızdırmasına borçlu olan; “içinden” yazdığı 1968 Meksika Katliamı’nı meğer uzaktan izlemiş; Kongo’da, yine hikâye ettiğinin aksine, ateş hattında hiç bulunmamış bir Kapuściński bu... Ama yine Domosławski’nin, çarpıcı alıntılarla, alaysız, abartısız, sevecen ve saygılı bir dille anlattığı gibi, “gerçek”ten taviz verirken bile, hakikatin özünü değiştirmeyen “sıradan” yalanlarla yetinen bir yazar Kapuściński... Hiçbir zaman tümüyle kurgulamasa da, her zaman biraz kurgulayarak yazan, gerçeği süslemekten, baharatlandırmaktan ya da kendi deyişiyle, “derinleştirmekten” çekinmeyen bir adam. </p>
<p>Okurları sanırım bana katılacaktır; Sovyetleri, İran’ı, Latin Amerika’yı ve, evet, Etiyopya’yı Kapuściński kadar “canlı” ve, evet, Kapuściński kadar “gerçek” anlatan çok az yazar oldu bugüne dek. Ama bu canlılığın, bu gerçekliğin “tırnak içinde” kalması gerektiğini biliyoruz şimdi; Kapuściński’nin işine verdiği adla, aslında asla “yayan gazetecilik” yapmadığını; daha ziyade, gözlemlerini, hayalindeki karakter ve diyaloglarla, bir romancı misali süsleyerek, yani tanıklığın kutsiyetini, hikâyenin şehvetiyle ihlal ederek yazdığını ve bu esnada, bir yandan bir “yazar” olarak büyürken, bir yandan da, bir “gazeteci” olarak sahtekârlaştığını biliyoruz.</p>
<p>Domosławski’nin bunu bize anlatmasına  öfkelenen eski Polonya Dışişleri Bakanı Wladyslaw Bartoszewski, <b>Kapuściński: Non-fiction</b> kitabını “dünya kerhaneler rehberi” olarak vaftiz etti ve Kapuściński’nin eşi,  Domosławski’nin hapsedilmesinden yana. Benim gözlerimse, Polonyalı gazetecinin söndürdüğü mumdan çok, yükselttiği meşaleye takılıyor nedense. “Kapuściński’nin kitapları” diyor Domosławski, “birer edebiyat şaheseridir. <b>İçinde yaşadığımız ormanın kanununu ve kanunsuzluğunu, vahşetini ve güzelliğini pek az yazarın yapabildiği kadar canlı biçimde gösterir o bize. Ve bunu yaparken ormandaki ağaçların yerini değiştirmekten pek çekinmez. </b>Bence asıl sorun, Kapuściński’nin kendisine ‘gazeteci,’ yazdıklarına da ‘röportaj’ adını vermesi... Gerçekle kurguyu birbirinin içine katan yazı türünün başka bir tarifi olmalı belki. Belki de, kitapçılarımızda üç ayrı bölüm olmalı bizim; bugün olduğu gibi ‘edebiyat’ ve ‘edebiyat dışı’ diye ayrılırken kitaplar, üçüncü bir bölüme de sadece ‘Kapuściński’ demeliyiz.”<br/><br/>ycongar@mac.com</p></div>

Kaynak: [taraf.com.tr](http://www.taraf.com.tr:80/yasemin-congar/makale-gazeteciligin-utanci-edebiyatin-saheseri.htm), [web.archive.org (arşiv bağlantısı)](http://web.archive.org/web/20101122131402/http://www.taraf.com.tr:80/yasemin-congar/makale-gazeteciligin-utanci-edebiyatin-saheseri.htm)
# Tek çıkış kapısının üzerinde ‘hata’ yazıyorsa

*Yasemin Çongar 27.11.2010*

<div class="yazi"><img align="left" alt="Tek çıkış kapısının üzerinde ‘hata’ yazıyorsa" border="0" src="http://www.taraf.com.tr/fotoraflar/makaleler/tek-cikis-kapisinin-uzerinde-hata-yaziyorsa_5034_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.   <br/><br/>***   <br/><br/>Kovmakla gururlanmak tuhaf; kaçmaktan farkı yok ki kovmanın. Yalnızlığa hamd edenlerimize değil sözüm; ama hayatlarını ancak kalabalıklar içinde manalandırabilenlerimiz, vicdanla vakar arasındaki yakınlığın ne kadar farkındalar acaba? Ve kibri, vakardan çok ince bir çizginin ayırdığını düşünüyorlar mı hiç? Kaderini kelimelerin kuvvetine emanet eden bir kavga, huzursuz bir sürgünün sessizliğinde gettolaşmaktan evlâ değil midir? En keskin, en hırpalayıcı yüzleşmeler bile, içimizi köpürten öfkeyi karanlık kuyularda demlendirmekten daha vakur, daha vicdanlı bir tercih değil mi aslında? Görüşlerini nahoş buldukları bir yazara, memleketin kapılarını kapatanların tatmin duygusunu anlamak, belki biraz da bu sorular aklımı kemirdiği için zor geldi bana; kendimi, en iyi romanlarından birini <b>“Katolikler, kanayan bir kuklaya tapınırlar”</b> cümlesinin çevresinde kuran, buna rağmen, hattâ belki biraz da bunun için, Katolik âleminde çok okunan, çok tartışılan, günümüzün en üretken, en şaşırtıcı ve okura en çok soru sorduran yazarlarından birini tanıma çabasına verdim.  <br/><br/><b><br/></b></p>
<h4>Saf hikâyeye sadık bir hercai... </h4>
<p>Barcelona’dan gelen “bayram” hediyesinin kapağında, açılmış bir “kapak” var; bir tabutun kapağı. Şöyle içine girmek istercesine eğilip, üzerinde düşünmedikçe sırrını elevermeyen bir resim. Kapağı açılmış bir tabuttan dışarıya bakıyorsunuz; tabutun üzerinde bir haç işareti var; belli ki birisi yeni çıkmış içinden; hatta o da ne, ayakkabılarını bırakmış geride... Bir bahçeye açılıyor tabut; mezarlık belki, belki de değil; görünürde başka mezar yok; güzel bir bahçe, iki yanında ağaçlarla, kıvrılan bir yol; beyaz bir çit, demek ki birileri yaşıyor burada; hava da güzel üstelik, gökyüzünde birkaç beyaz bulutçuk, ama akıllarında yağmur olmadığı belli, onların marifeti huzur olmalı ve belki biraz da mizah; bulutların altında, ufka doğru, elinde sopasıyla yürüyen adamın silueti sizi ister istemez gülümsetiyor zira; baktıkça şöyle derin, rahat bir nefese dönüşüyor resim... <b>Tabutunuzun kapağını kaldırıp, yalınayak hayata çıkmış gibi bir hisse kapılıyorsunuz. Yoksa burası cennet mi?</b> <br/><br/>Bazen böyle olur; yıllardır sizden habersiz yazıp durmuş bir yazarın adını tesadüfen keşfeder, gecikmişlik duygusunun büsbütün kışkırttığı bir merakla peşine düşersiniz. César Aira’nın adını, birkaç hafta önce <b><i>El Pais</i></b>’te, İspanya’da yeni yayımlanan romanı <b><i>El error</i></b> (Hata) üzerine bir söyleşi vesilesiyle duydum. Barcelona yolcusu arkadaşımdan kitabın sözünü aldıktan sonra da, bunun nasıl sürprizli, nasıl beni sarmalayan bir serüven olacağını pek bilmeksizin, Aira’nın <i>yazı</i>sının izini sürmeye başladım. 1949 doğumlu bu Arjantinli yazar, bugün ülkesinin en önemli üç edebiyatçısından biri sayılıyor ama <b><i>El Pais</i></b>’teki söyleşinin bana verdiği “onu okusam” duygusunu, sakin bir ihtimal olmaktan çıkarıp iştahlı bir telaşa taşıyan, Roberto Bolaño’nun Aira hakkında söyledikleriydi. <b>Şili’nin, 2003’te, henüz elli yaşındayken bizi bırakıp giden kuvvetli kalemi, Arjantinli yazar için, “Hiçbir sınıflamaya sığmaz” demiş, “ama onu bir kez okudunuz mu, hep okumak istersiniz.”</b> <br/><br/>Aira’nın kitaplarının geniş coğrafyasına bir ucundan girdiğinizde, Bolaño’nun övgüsünün derinliğini de anlıyorsunuz. Otuzdan fazla roman yazmış, hikâye ve denemeleriyle birlikte altmışın üzerinde kitap yayımlamış, Balzacvari bir bereketle üreten bir yazar Aira; ama Balzac’tan farklı olarak, genellikle yüz sayfayı aşmayan kısa romanlarla yetiniyor ve hemen her romanında sadece kendisi için değil, edebiyat için de yeni bir şeyler deniyor. Dolayısıyla, bir kitabı diğerine pek benzemeyen, edebî bereketi, yazdıklarının hacminden ziyade çeşitliliğinde tezahür eden biri o. Bu tarif, deneysellik karşısında şüphesi merakına ağır basan “klasikçi” okurları irkiltebilir. Oysa ben, birbirine benzemeyen üç kitabını okuduktan sonra, Aira’nın yazarlığının, tutarlı bir hercailikten ziyade, hercai bir tutarlılık yansıttığını düşündüm. <b>Bütün değişkenliği ve deneyselliği içinde, lineer akışa tamamen boş verdiği, hattâ grotesk, saçma ya da gerçeküstü olanla cilveleştiği zamanlarda bile, asla savrulmuyor Aira; kendisinin “çıplak edebiyat” adını verdiği, benim “saf hikâye” demeyi tercih ettiğim bir öze sağlam bir sadakatle yazıyor.</b> Kimi yerde, son romanı <b><i>El error</i></b>’da yaptığı gibi, hikâyeleri çekirdeklerine indirgeyip, bu çekirdekleri, felsefi bir denemenin ortasına birer anekdot gibi serpiştirerek kuruyor romanını; bazen de, 2000’de yayımlanan <b><i>Un episodio en la vida del pintor viajero </i></b>(Gezgin bir ressamın hayatından bir bölüm) adlı romanındaki gibi “klasik” denebilecek bir akış içinde, insanın içini birer kağıt kesiği gibi acıtan güzellikte sahneler yazıyor. <b><i>El error</i></b>’un kısa, yalın cümleleri, gücünü kelimelerin yerindeliğinden alırken, adeta şeffaflaşıyor dil; <b><i>Un episodio</i></b>’da ise Alman manzara ressamı Rugendas’ın 1837’de And Dağları’nda yaptığı yolculuğu, okuru “yıldızları ve dağları, iskambil kağıtları gibi yeniden karan bir rüzgârın” içinden geçirip, “koyun kadar somonların” yüzdüğü dereleri aşırtarak anlatırken, bu kez müziğe dönüşüyor.    <br/><br/><b><br/></b></p>
<h4>İleriye doğru uçarak yazmak </h4>
<p>“Klasik romanları tutkuyla seviyorum” diyor Aira; belki de bu yüzden, en “deneysel” anlarında bile, klasik müzik eğitiminden geçmiş bir piyanistin caz çalışındakine benzer bir “tonal” arka plan var onun yazısında; tutukluk değil, sağlamlık hissi veren bir arka plan. Bunun farkında kuşkusuz; <b><i>“la huida hacia adelante”</i></b> ya da <b><i>“el continuo,”</i></b> yani “ileriye doğru uçuş” ve “süreklilik” adını verdiği yazma tekniğini, bu farkındalık sayesinde uygulayabildiğini sanıyorum. Bu teknik, yazdığını düzeltmeme; romanda ilerlerken sürekli geri dönüp metni değiştirmeme; romanı, her bölümü önceden planlanmış bir mükemmeliyeti yakalayıncaya dek yeniden inşa edilecek bir mimari proje gibi kurgulamama esasına dayanıyor. <b>Yazarken durup düzeltmenin, yazının sürekliliğini bozduğuna inanıyor Aira ama daha önemlisi, hataları seviyor; hatasız bir hayat gibi, hatalardan arınmış bir metnin de, edebiyatın çıplaklığını bozduğuna inanıyor; sıkı bir editörün mükemmelleştiridiği bir metin, tıpkı bizatihi kusurlarından ötürü güzel olan bir vücudu, bıçak darbeleriyle “kusursuz” ve aslında “çirkin” hale getirmeyi başaran estetik cerrahların marifeti gibi “plastik” geliyor ona. </b> <br/><br/>“Bir romancı için olabilecek en kötü şey kendini tekrarlamaktır; okurun sizden ne beklediğini bilmesi sizi bitirir” derken de hatalarına güveniyor belki. Evet, hatalarını tekrarlamaya meyyal bir yaratık insan; ama elini tutmadan yazan maceracı bir yazarın yeni yollarda yeni tuzaklara düşerek hatalarını çeşitlendirme ihtimali, kafasında kurduğu ya da okurların, eleştirmenlerin dayattığı beklentilerle beslenen bir mükemmeliyet şablonunu çeşitlendirme imkânından daha kuvvetli sanırım.  <br/><br/>Aira, lineer anlatıma da, yine benzer nedenlerle mesafeli. Romanın, kronolojik bir şablondan ziyade, bizim yılları, mevsimleri, günleri birbirinin içinden geçirerek, zamanı sürekli baştan yaratan kendi içsel saatimize ayak uydurmasından yana. <b>“Unutmak” diyor Aira, “hikâye anlatmanın esasıdır. ‘Açıklamak,’ gerçek hikâyenin kimyasında barınmaz. Hikâye, her zaman açıklanamaz bir şey hakkındadır. Açıklamaya başladığınızda, anlatı sanatı inişe geçer. Unutarak, eksik bırakarak yazmaktan çekinmemeli insan. Zira hafıza, ne de olsa,bir açıklama biçimidir ve hikâyeyi yavaş yavaş öldürür.”</b>   <br/><br/><b><br/></b></p>
<h4>Aira ile Harikalar Diyarı’nda... </h4>
<p>1993 tarihli <b><i>Como me hice monja</i></b> (Nasıl rahibe oldum) romanında, “César Aira” adlı bir kız çocuğunu anlatıyor yazar: <b>“Benim hikâyem, yani ‘nasıl rahibe olduğumun’ hikâyesi, hayatımın çok erken yıllarında başladı; altıncı yaş günümü daha yeni kutlamıştım.”</b> Bu, küçük kızın nasıl rahibe olduğunun hikâyesini merak etmemizi sağlayan bir başlangıç cümlesi değil sadece. Çocuğun, romanın adını daha ilk cümlede kendinden emin biçimde kullanan bir anlatıcı olması, onun yazarla “adaş” olduğunu henüz öğrenmemiş olsak da, okuyacağımız metnin otobiyografik yanını düşündürüyor bize. Küçük kızın ilk kez tattığı çilekli dondurmadan zehirlenmesi ve babasının dondurmacıyı öldürmesiyle ivme kazanan tuhaf olaylar zinciri biraz ilerleyince, romanın aslında, Aira’nın kendi hayatı, özelde de yazarlık üzerine bir alegori olduğunu kavrıyoruz. Çilekli dondurma ve kız çocuklarının dünyasını dolduran bütün o pembe, şekerli, cicili bicili eşyalar, yiyecekler, Aira’nın edebiyatın süslü diliyle hesaplaşmasını da yansıtıyor sanki. Kendisini kelimelerin şehvetine fazlaca kaptıran bir yazarın, yine bir estetikçi misali, edebiyatın çıplak güzelliğini bozduğunu düşünüyor Aira. Ama bu düşünce, <b><i>Un episodio</i></b>’da tepesine yıldırım düşen ressam Rugendas’ı şu cümlelerle anlatmasını engellemiyor: <b>“Çakan şimşeğin, gökyüzünde zikzak çizen muazzam bir kuşak boyu ilerlemesiyle, fırtına koptu. O kadar yakındı ki, Rugendas’ın yukarı bakarken şaşkın bir ifadeyle donup kalan yüzü beyaz bir ışıkla tamamen yıkandı. Işığın sinsi sıcaklığını yüzünde hissedebiliyordu ve göz bebekleri birer toplu iğne başı kadar küçülmüştü. Üzerine inen gök gürültüsü, iflah olmaz titremelerle sardı onu. At, altında dönmeye başladı. Kafasına yıldırım düştüğünde, hâlâ dönüyordu. İnsan ve hayvan, nikelden bir heykel gibi elektrikle aydınlandılar. Maalesef tekrarlanacak olan dehşet dolu bir anda, Rugendas kendi bedeninin pırıl pırıl parlayan hayaletini gördü. Atının yeleleri, bir kılıçbalığının sırtındaki yüzgeç gibi havaya dikilmişti.”</b> <br/><br/>Bugünlerde, Aira’ya gösterilen ilginin ağırlık merkezini, kendi yarıküresinden atalarının diyarına taşıyan <b><i>El error</i></b> da, diğer iki romanı gibi, <b><i>Alice Harikalar Diyarı’nda</i></b> benzeri bir âlem değiştirme imkânı verdi bana. <b><i>El error</i></b>’un başında, bir kapı açılıyor. Önünüze uzanan dünya, labirent misali, farklı bölmelere ulaştırıyor sizi; her bölmede farklı hayatlarla karşılaşıyorsunuz. Kendisine eziyet eden kocasını öldüren bir kadın çıkıyor karşınıza; bir heykeltıraşın eserlerini keşfedince hayatları değişen bir başka karıkoca ve güzel kadınları baştan çıkaran bir kabadayı... Onların arasında gezinirken, “hayat bu” dedim kendi kendime, bütün tuhaflıklarıyla, eksikliğiyle, onmazlığıyla hayat, başka bir yerde değil; o kapıdan geçip, birer “ölümlü” olarak vaftiz edildikten sonraki her an, bizim hayatımız, başka bir şey değil. Kapaktakinin aksine, romandaki kapı bir tabutun kapağı değil ama. <b>Aira, “Tek bir kapı vardı” diye başlıyor anlatmaya, “üzerindeki levhada ‘HATA’ yazıyordu. Lokanta ya da sinemalardaki gibi, birinde “Kadınlar,” diğerinde “Erkekler” yazan, kendinize uyanı seçeceğiniz iki komşu kapı yoktu. Tek bir tane vardı burada. Seçme hakkınız yoktu.”</b> Çaresiz, o kapıyı açıyorsunuz siz de. Yaşamanın hata yapmak demek olduğunu hatırlayarak, tek çıkışın bu olduğunu bilerek çıkıyorsunuz. Sizden bir çift zırh parçası kalıyor geride... Yalınayak, hayata yürüyorsunuz. <b><br/><br/>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-tek-cikis-kapisinin-uzerinde-hata-yaziyorsa.htm), [web.archive.org (arşiv bağlantısı)](http://web.archive.org/web/20101129154222/http://www.taraf.com.tr:80/yasemin-congar/makale-tek-cikis-kapisinin-uzerinde-hata-yaziyorsa.htm)
# Kaybettiklerimizin şeklini alan boşluktur hayat

*Yasemin Çongar 04.12.2010*

<div class="yazi"><img align="left" alt="Kaybettiklerimizin şeklini alan boşluktur hayat" border="0" src="http://www.taraf.com.tr/fotoraflar/makaleler/kaybettiklerimizin-seklini-alan-bosluktur-hayat_9716_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>***</p>
<p>Tanrı fikrinde benim bulabildiğimden daha fazlasını bulduğundan değil muhtemelen ama benim yapamadığımı yapıp, ilahi kudrete kapılarını teklifsizce açarak, O’nun o muazzam şekilsizliğiyle, içindeki boşluğun her köşesini kaplamasına rıza gösterecek kadar cesur ve mütevazı olduğu için “dindar” saydığım bir yazar arkadaşım astrolojiden bahsediyordu dün: <b>“Senle ben Satürn’ün etkisi altında doğmuşuz. Sende de muhafazakâr bir öz olması bu yüzden; bir tür dindarlık bu, kendi hakikatine sadakat hali...” </b>Bana yaptığı bu yakıştırma, bizi dinleyenlerin yüzlerine dalgacı bir tebessüm bırakırken, <b>“Walter Benjamin de bunu yazmıştı biliyorsun,” diye hatırlattı arkadaşım, “oku onu, bizim gibilerin melankolisini çok iyi anlatır.”</b></p>
<p>Saatler sonra, bu diyarın hafızasındaki en uzun yaz mevsiminin kışa kavuşma koşusu için nihayet nefeslenmeye başladığını, havanın ıslığından ziyade haberlerde işitip, bu koşunun ilk adımlarına tanık olma ümidiyle lodoslu gecenin içinde oturmuş, bir yandan da, yakudî bir gamzesi olan yeni dolmakalemimi hakedebilmenin yollarını ararken, Benjamin’i karıştırdım biraz ama ondan, oğlak burcunun kendine özgü halleri yerine, bütün gezegenlerin çocuklarının ortak kaderini tarif eden ve okuduğum romanın melankolisine tıpatıp uyan şu cümleyi ödünç aldım sadece: <b>“Bir insanı tanımanın tek yolu onu ümitsizce sevmektir.”</b></p>
<h4><br/>Tapınağın Yıkılışı’ndan sonra yaşamak</h4>
<p>Hayır, ümitsiz bir aşkın romanı değil bu. Kaybettiklerimizin geri gelmeyeceğini bilmenin çaresizliğini anlatıyor daha ziyade; ancak bizde bıraktıkları ümitsiz boşluk sayesinde tanıyabildiklerimizin ardından bakakalmanın insanı bilgeleştiren hüznünü hikâye ediyor.</p>
<p>Kitabın, sırrını son sayfalarına kadar saklayan adı <b>Great House</b> (Büyük Ev), bütün bir kavmi tam iki bin altı yüz yıldır ağlatan o büyük yıkımdan geliyor. Babil Kralı Nebukadnezar’ın ordularının, İsa’dan önce 586’da, Yerüşalim’in surlarını aşıp kenti yerlebir etmesini, <b>“Rab’bin Tapınağı’nı, sarayı ve Yerüşalim’deki bütün binaları ateşe verip büyük evleri yaktılar” </b>(2 <b>Krallar</b>, 25: 9) diye anlatır <b>Eski Ahit</b>. Ve altı yüz küsur yıl sonra, Yerüşalim bu kez Romalılar tarafından kuşatılıp, İkinci Tapınak da yıkılırken, İmparator Vespasianus’la barış müzakeresi yapan Yahudi bilge Yohanan Ben Zakkai’nin kurduğu okula verdiği ad “Büyük Ev”dir<br/><br/><b>Nicole Krauss’un aynı adı taşıyan romanı ise, ancak okumayı bitirdikten sonra; üç yüz sayfa boyunca kulak verdiğiniz dört ayrı anlatıcının hayatlarını, bir yandan birbirleriyle, bir yandan da ister istemez kendi ruhunuzun engebeli arazisiyle kıyaslamaktan vazgeçip, kitabı, sadece o hayatların sizde bıraktığı ağır duygunun tarifini arayarak kapattığınızda, Yahudi kimliğinin harcındaki bu hikâyeyle gerçekten bütünleşiyor.</b></p>
<p>Geri dönüşü olmayan bir yıkımın ardından, kafanızı vura vura ağlamakla, kaybettiklerinizden kalan boşluğun şeklini almış bir hayatı, neyi kaybettiğinizi ve aslında kim olduğunuzu her an biraz daha anlayarak yaşamak arasındaki o ince çizgide yürüdüğünüzü anlıyorsunuz. <b>Bir yanda bir Ağlama Duvarı, bir yanda bir Büyük Ev... Herbirimizin kaderini, bu ikisi arasındaki gelgitlerimiz belirliyor.</b> Tek bir kavmi değil sadece; yurdu, meşrebi, inancı ne olursa olsun, sahip olma hırsından mustarip, dolayısıyla da er geç kaybetmeye mahkûm olan herkesi, hepimizi ilgilendiren bir hikâye bu; insanlık hallerimizin ortak hikâyesi.</p>
<h4><br/>O ve kocası, bir kuşağın en iyilerinden</h4>
<p><b>Great</b> <b>House</b>’u anlatmaya, adilâne bir özet yapıp, konusunun güncelliğini; dünyeviliğini; evrenselliğini; insan ilişkilerine, aileye ve aşka odaklanan merceğini; ve bütün bunların yanı sıra, yazıya, özelde de roman sanatına bir methiye niyetine okunabileceğini anlatmak yerine, kitabın bendeki tortusunun tarifiyle başladığımın; herkesin merakını gıdıklamaktansa, belki yarı-gönüllü okurları ürkütmeyi bile göze alarak, en sona saklamam gerekeni en başta yazdığımın farkındayım. Doğrusu bunu biraz da, Nicole Krauss’un adına ve yaratacağı kuvvetli çağrışımlara güvenerek yaptım.</p>
<p>Zira 1974 doğumlu Amerikalı romancı, dünya çapında kuşağının pek az yazarına nasip olan bir üne sahip. 2005’te yayımlanan ikinci romanı <b>The History of Love</b> (Aşkın Tarihi), Türkçe dahil otuz beş dile çevrilmekle kalmadı; Fransa’da “En İyi Yabancı Kitap Ödülü”nü aldı, Medicis, Femina, Orange gibi edebiyatın önemli payelerine aday oldu. Krauss, 2010 ortasında çıkan <b>Great House</b> romanıyla da, Amerikan Ulusal Kitap Ödülü’nün (National Book Award) finalistleri arasına katıldı ve <b>New</b> <b>Yorker</b>’ın <b>“Kırk Yaşının Altındaki En İyi Yirmi Yazar”</b> seçkisine girdi. Son bir not olarak, Krauss’un yine aynı seçkide yer alan, kendisinden üç yaş küçük ama uluslararası ünü belki kendisinden bile daha fazla olan romancı Jonathan Safran Foer ile evli ve iki çocuk annesi olduğunu ekleyerek, bu geçiş faslını kapatıyorum.</p>
<h4><br/>Bir masanın çevresinde dört hayat</h4>
<p>Krauss, bu üçüncü romanında <b>The History of Love</b>’dakine çok benzer bir kurguyla, yine farklı yer ve zamanlardaki hayatları ortak bir temada buluşturuyor. <b>The History of</b> <b>Love</b>’da, hikâyeleri bir kitap vesilesiyle biraraya gelen birbirinden kopuk karakterler, <b>Great House</b>’da bu kez bir yazı masasıyla bağları üzerinden romana giriş yapıyor.</p>
<p>New York’ta yaşayan orta yaşlı bir romancı olan Nadia, gençken tanıştığı Şilili şair Daniel Varsky’nin etkisiyle hayatı değişmiş bir kadındır ve yirmi beş yıl boyunca, Varsky’nin ona emanet ettiği devasa yazı masasında çalışır. <b>Pinochet rejiminin “kayıplara karıştırdığı” Varsky ve masası, Nadia’yı kendisinden daha yaşlı bir başka romancıya, Lotte Berg’e bağlar. Şimdi İngiltere’de yaşayan Lotte de, zamanında o masada dünyalar yaratmıştır. Sonra bir gün, Varsky’nin kızı olduğunu söyleyen bir kadın çıkar gelir Kudüs’ten ve masayı Nadia’dan geri alır.</b></p>
<p>Kudüs’te, Yahudi ailelerinin Naziler tarafından yağmalanmış eşyalarının bulunup, eski evlerin düzeninin yeniden kurulmasına kendisini adamış Macar kökenli bir antikacının tuhaf bir tutkunun pençesindeki çocuklarını tanırız sonra. Ardından İsrailli dul bir adam olan Aaron girer devreye ve bize birtürlü nasıl iletişim kuracağını bilemediği yetişkin oğlu Dov’u anlatır... Daha doğrusu, Krauss, iki bölüm boyunca, Aaron’ın kafasında Dov’la konuşmasını, yani aslında muhatabını asla bulamayacak bir monologu dinlemeye davet eder bizi<br/><br/><b>Great House</b>, bütün bu karakterlerin ortak bir boşlukta birbirine bağlanan farklı hikâyelerinin anlatıldığı büyük bir eve benziyor. Lotte’yi, mesela, onu hiçbir zaman tam olarak anlayamadığını gayet iyi bilen kocasından dinliyoruz: <b>“Bu evlilikte her şey bir kalıcılık hissi vermek üzere tasarlanmıştı” diye anlatıyor adam, “oysa gerçekte her şey bir yanılsamaydı; tıpkı katı maddenin bir yanılsama olması gibi, tıpkı aslında milyon kere milyonlarca atomun geliş gidişinden ibaretken, sanki tek bir şeymiş gibi yapan vücutlarımızın birer yanılsama olması gibi...” </b>Nadia ise benzer bir geçicilik hissiyle, kendi seçtiği yalnızlıkta yüzleşirken, o yalnızlığın tek meyvesi olan kitaplarıyla ve o kitapları mümkün kılan bencilliğiyle de hesaplaşır: <b>“Başkalarının acılarını kendi amaçları için kullanan biriyim ben... Başkaları sefalet içindeyken, açlık çekerken, zulüm görürken, güvenli biçimde köşeme saklanıp, kendi algılama yeteneğimle, şeylerin altında gömülü duran o simetriye olan duyarlılığımla övünebiliyorum; kerameti kendinden menkul eserimin herkesin yararına olduğuna ikna edilmek için pek yardıma ihtiyacım yok doğrusu.”</b></p>
<p>Bu monologlar arasında, benim içimde en çok yer eden, Aaron’ın bir yandan karısının yokluğuna, bir yandan kendi yaklaşan ölümüne alışmaya çalışırken, aynı evde birlikte ve yapayalnız oldukları oğluna kelimeleriyle dokunamayışı oldu. <b>“Geri geri, adımlarını silip süpürerek yürüyen birini hatırlatıyorsun bana”</b> diyor Aaron oğlu Dov’un duyamayacağı o cümlelerden birinde; <b>“Beni atın üzerinden attılar oğlum” diyor, “pisliğin içinde bıraktılar beni. Bunları sana anlatma hatasına düştüm ve yeniden sessizliğe gömülmenden önce, yüzünü teslim alan acıyı gördüm.”</b></p>
<p>Krauss, bütün bu monologları, romanı lineer bir zaman içinde ilerletme çabasına girişmeksizin, bırakın somut bir olay örgüsünü, gevşek bir hareketler manzumesi bile oluşturmaya çalışmaksızın; bunun yerine, her buğulu hatırada, her kısık sesli yakarışta, ortak bir boşluğu biraz daha büyütüp, okuru da bu boşluğun içine çekerek; bizi de zamanında söylemediğimiz ve muhatabını artık çoktan yitirmiş sözlerden müteşekkil bir monologa zorlayarak yazıyor. Böyle bir yazının, böyle bir evin ortasında, Krauss’un Kudüs’teki antikacısının, <b>“Bir halkı kaybettiği şeyin etrafında eğip büktüğün zaman, artık her şeyin, o yokluğun şeklini yansıttığını görürsün” </b>sözü de, Yahudi kimliğine ilişkin tarihî bir teşhis olmaktan çıkıyor haliyle ve kaybettiği şeyi ümitsizce sevenlerimizin ortak kaderinin tarifine dönüşüyor.<br/><br/><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-kaybettiklerimizin-seklini-alan-bosluktur-hayat.htm), [web.archive.org (arşiv bağlantısı)](http://web.archive.org/web/20101206082629/http://www.taraf.com.tr:80/yasemin-congar/makale-kaybettiklerimizin-seklini-alan-bosluktur-hayat.htm)
# Cesur yeni dünyamız 

*Yasemin Çongar 07.12.2010*

<div class="yazi"><p>Aldous Huxley, seksen yıl önce, geleceği kurgulayarak yazdığı romana bu başlığı koyarken, farklı bir meramın peşindeydi tabii, ama ben aynı kelimeleri Huxley’den çok daha evvel, günümüzden tam tamına beş asır önce yan yana getiren Shakespeare’in, <i>Fırtına</i> piyesinde sihirbaz Prospero’nun kızı Miranda’ya söylettiği anlamda kullanarak, diyebilirim ki, iki hafta süren bir yaz sonu uykusunun ardından, gözlerimi <b>“cesur yeni dünya”</b>ya açtım... Aslında uyumuyordum, biraz gündemin yorgunluğundan, biraz da çevirmeye başladığım kitaptan kafamı pek kaldıramadığım için “YA DA” yazılarına kısa bir ara vermiştim sadece ve gördüm ki, değişimin hızı durmayı affetmiyor. <b>Baksanıza, iki haftada dünya değişti; “sızıntılı,” “arsenikli” ve her zamankinden daha “cesur” bir dünyamız var artık.</b></p>
<p>Niye cesur?</p>
<p>WikiLeaks belgeleri üzerine çok yazıldı, çizildi. Bütün bu gürültünün içinde, beni hâlâ en çok şaşırtan ve doğrusu en çok güldüren yorumlar, dünyayı sarsan bu büyük sızıntıyı, <b>“Erdoğan hükümeti hedef alınarak planlanmış bir nokta atışından ibaret”</b> sayanlardı. Rusya’dan Libya’ya, Fransa’dan Suudi Arabistan’a çok sayıda ülkenin kirli çamaşırları ortaya saçılmış; Amerika’nın sadece diplomasisinin kofluğu değil, bugün manşetimize taşıdığımız haberdeki gibi bazı önemli stratejik sırları da deşifre olmuşken ve muhtemelen daha da olacakken, “WikiLeaks belgeleri, AK Parti hükümetini yıpratma amacı taşıyor” diyebilmek için, insanın kendi kafasının içini “arzın merkezi” sanması gerekir gibi geliyor bana.</p>
<p>Hele, <b>“Bu belgelerin yayınlanması kimin işine yaradı, önce ona bakmak lazım” </b>diye başlayan ve Amerika’nın her ne hikmetse “bu işten zarar görmediği” yorumunu yaptıktan sonra, “En kârlı çıkan İsrail, demek ki bu bir Siyonist komplo” sonucuna varanların kolaycılığı yok mu? İster Noam Chomsky, ister Başbakan Erdoğan’ın sağ kolu olsun, bu denli kestirmeci, komplocu ve kof teorilere kendilerini bu kadar rahat kaptıranların “cesur yeni dünyada” kendilerine pek bir yer bulabileceklerini sanmıyorum doğrusu.</p>
<p>Niye cesur? </p>
<p>Çünkü adına “devlet” denen ve bizim ona bahşettiğimiz doğası gereği kapalı, karanlık, kirli olmaya pek meyyal bir yapıya neşter atabilen bir dünya bu. WikiLeaks’in kurulu düzene korsanca kafa tutması ve Batı’nın önemli gazetelerinin kamuoyunun bilme hakkını, devletin sözde kutsallığının üzerine koyarak WikiLeaks’le işbirliği yapması, bir tür global “glasnost”u, bir tür şeffaflaşma devrimini zorluyor artık. Kendi kafalarını “arzın merkezi” sananların bu devrimin bayrağını yükseltemeyeceği kesin, zira onlar, <b>“WikiLeaks belgelerinin yayınlanması en çok kime yaradı”</b> sorusuna en yalın ve en doğru cevabı vermeyi akıllarına bile getiremiyorlar:<br/><br/><b>WikiLeaks belgelerinin yayınlanması en çok sana, bana, bize, hepimize yaradı. </b>Bu belgeler, devletleri daha şeffaf ve daha dürüst ve daha akıllı davranmaya zorlayacak zira. Teknoloji, dünyayı bir kez daha değiştiriyor; elektronik iletişimin güvenilmezliği ve gizliliğin “mutlak” olmaktan çıkması, neresinden baksanız, yeni teknolojilerin bir armağanı bize. Bu armağan, devletlerin de, gizliliğin zorlaştığı her yerde, ışığın sızdığı her ortamda kaçınılmaz olan temizlikten payını almasını sağlayacak. Devletler ya da derin devletler, artık komplolar hazırlarken, karalama kampanyaları planlarken, savaş bahaneleri yaratırken, yolsuzlukla, rüşvetle, hileyle iş görmeyi düşünürken, durup bir kez daha düşünecekler. Sırların “sır” olarak kalmadığı bir dünya, açıklık üzerine kurulu bir uluslararası sistemi de dayatacak er geç.</p>
<p>Ve bu cesur yeni dünyada, “yalnız” olmadığımızı da yavaş yavaş anlayacağız.</p>
<p>Öyle ya, Mark Twain’in <b>“dünyanın en yalnız yeri”</b> dediği Mono Gölü’nde, Amerikalı genç bilim adamlarının <b>(*)</b> bulduğu “yeni hayat,” hiçbir şey öğretmese, en azından <b>“Canlı nedir”</b> sorusunun cevabını bile henüz tam bilmediğimizi öğretti bize. NASA’nın buluşunu, her şeyden önce, bir “tevazu” dersi olarak okumalıyız bence. <b>Madem DNA’sının omurgası fosfor atomları yerine, arsenikten müteşekkil “böcekler” var aramızda; kim bilir, dünyanın başka “yalnız” yerlerinde ve bir boşluktan başka her şey olan o devâsâ uzayın bize “uzak” görünen ama belki başkaları için o kadar da “uzak” olmayan köşelerinde, daha ne DNA’lar, ne atomlar, ne böcekler ve ne mene bir “zekâ” var?</b></p>
<p>WikiLeaks olayı, kendi kafalarını “arzın merkezi” sayanlarımızı kendilerine getirmese de,  bir kez daha hem de epey komik bir şekilde deşifre etti... “Mono Gölü Canavarı” ise, arzı, hayatın merkezi sanarak, bu evrende hâlâ cahil ve aslında hâlâ çocuk olduğumuz gerçeğini unutarak, hakikati tekeline almışçasına ahkâm kesen ve mutlak doğrularını dayatmanın yollarını arayan her kuvvetin, her ideolojinin, her inancın ve her devletin sonunu hatırlatıyor bence. İşte bu da, Shakespeare’in Miranda’sından bize, Can Yücel’in Türkçesiyle kalan o dizelerdeki gibi kutlamaya değer bir durum... WikiLeaks korsanları ve NASA’nın bilim adamları şerefine:<br/><br/><b>“Ne güzel şeymiş meğer insanlık<br/></b><b>Böyle dünyalıları olan<br/></b><b>Yaşasın bu yaman, bu cesur yeni dünya!”</b></p>
<p> <br/>***<br/><br/>* Kusura bakmayın, “bilim kadını” ya da “bilim insanı” demek bana biraz tuhaf geliyor, “iş kadını” ya da “devlet insanı” da diyemiyorum mesela; “adam” kelimesini en azından “YA DA” sınırları içinde “üniseks” sayabilir misiniz?<br/><br/><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-cesur-yeni-dunyamiz.htm), [web.archive.org (arşiv bağlantısı)](http://web.archive.org/web/20101208181955/http://www.taraf.com.tr:80/yasemin-congar/makale-cesur-yeni-dunyamiz.htm)
# WikiLeaks’in terapi koltuğu

*Yasemin Çongar 08.12.2010*

<div class="yazi"><p>Âlemin diline düşmek tam da bu olsa gerek! WikiLeaks sayesinde öğreniyoruz ki, diplomatik ortamlarda asker-sivil ilişkileri söz konusu edildiğinde, “Türkiye”nin adı bir tür suimisal olarak kullanılıyor.<br/><br/><b>Doğrusu biz, yok “İran’a döner miyiz,” yok “Türkiye Malezya olur mu,” yok “sivil darbe oldu mu, oluyor mu, olacak mı” kabilinden soruların, zamanı geldikçe, ihtiyaca binaen siyaset soframıza sürülmesine alıştık da, başkalarının “Siz burayı Türkiye mi sandınız” diye, ya da “Hâşâ, bu memleket Türkiye olmaz” diye avunduğunu, övündüğünü duymak insanı biraz şaşırtıyor haliyle.</b></p>
<p>Cezayir Devlet Başkanı Abdülaziz Buteflika’nın yaptığı tam da bu. Amerika’nın Cezayir Büyükelçiliği, 6 Aralık 2009’da Washington’a gönderdiği telgrafta, Buteflika’nın sözlerine yer vermiş. Cezayir’i on bir yıldır yöneten Buteflika; ülkesinde 1991’deki askerî müdahaleyi, onu izleyen ve 160 bin cana mal olan İç Savaş’ı, 1999’da kendisinin de ordunun kavliyle işbaşına geldiğini gayet iyi bilen Amerikalı diplomatlara, “Artık işler değişti” mesajını vermek istediğinden olacak, Türkiye’ye getirmiş sözü:<br/><br/><b>“Cezayir’de bugün, ordu sivil idarenin yetkisine mutlak biçimde saygı göstermektedir. Burası Türkiye’ye benzemez.”</b></p>
<p>Ardından da, ülkesinin Türkiye’ye niye benzemediğini açıklamış:<br/><br/><b>“Evet, 1990’lardaki şiddet döneminde ordu bazı keskin önlemler almak zorunda kaldı ama artık evimize çekidüzen verdik ve size şunu söyleyebilirim ki, ordu sivillerin emrindedir. Tek bir anayasamız var ve herkes ona uyar.”</b></p>
<p>Benim gibilerin WikiLeaks’e hayır duası etmesinin nedeni, yayınlanan gizli telgrafların ortaya koyduğu “hakikatler” değil aslında; daha ziyade, bu diplomatik yazışmalara konu olan kulislerin, dedikoduların, bir kısmı ipe sapa gelmez iddiaların ve bütün bunları aktarırken kullanılan üslubun yansıttığı “psikoloji”yi öğretici buluyorum ben. <br/><br/><b>Eric Edelman’ın AKP’ye ve Başbakan Erdoğan’a “garez” derecesinde öfke duyduğunu yansıtan akıl ve mantık özürlü telgrafları nasıl Türkiye’ye ya da Amerika’ya ilişkin somut olgulardan ziyade, neoconların haletiruhiyesi hakkında bir fikir veriyorsa bize; Buteflika’nın ülkesindeki sivilleşmeyi anlatmak istediği Amerikalı muhataplarına “Siz burayı Türkiye mi sandınız” demeye getirmesi ve bu ifadeyle meramını pek güzel ifade ettiğini düşünmesi de, ordumuzun ve demokrasimizin, Afrika’nın kuzeyinden Atlantik’in Batı yakasına uzanan eksendeki imajı hakkında, sayfalar dolusu resmî raporların verebileceğinden çok daha iyi bir fikir veriyor.</b></p>
<p>WikiLeaks’in Amerikan devletini çileden çıkarmasının asıl nedeni de bu bence. Washington, çok gizli bilgilerinin, son derece stratejik devlet sırlarının ortaya dökülmesinden ziyade, devlet erbabının pek de sağlıklı olmadığı anlaşılan psikolojisinin açığa vurulmasından, diplomatlarının en azından bir bölümünün dedikoducu, kof ve durgun zekâlı olduğunun anlaşılmasından mustarip.</p>
<p>Dün ben bu satırları yazarken WikiLeaks’in kurucusu Julian Assange, Londra’da Britanya polisiyle, “tecavüz” dâhil dört ayrı suçtan arandığı İsveç’e iade edilmemesi için pazarlık yürütüyordu. Washington’da ise Amerikan Adalet Bakanlığı yetkilileri, WikiLeaks belgelerinin kamuoyuna yansımasını önlemenin ve mümkünse Assange’ı “ebediyen” susturmanın “yasal” yollarını araştırmakla meşguldü. <br/><br/><b>Obama yönetiminin çıkmazı çok açık; evet, Amerikan yasaları gereği, bir hükümet yetkilisinin “gizlilik” taşıyan resmî belgeleri WikiLeaks’e vermesi suç ama WikiLeaks’in bu belgeleri kamuoyuna açıklaması suç değil. Tabii, bir de Amerikan Anayasası’nın, ifade özgürlüğünü alabildiğine geniş sınırlar içinde güvenceye alan, kısaca “First Amendment” olarak bilinen o “münasebetsiz” maddesi var.</b></p>
<p>Zaten Amerika’nın internet gurularından Clay Shirky de, dünkü blog notlarında bu maddeye işaret ediyor; WikiLeaks’e savaş açan bir Amerikan yönetiminin, daha sonra Myanmar, Belarus, Tayland gibi ülkelere dönüp, internette iletişim özgürlüğünden dem vuramayacağını hatırlatıyordu. Ben, en çok Shirky’nin, Amerikan Dışişleri Bakanı Hillary Clinton’dan yaptığı alıntıyı sevdim; WikiLeaks’in Amerikan diplomasisini terapi koltuğuna yatırmasından önce söylenmiş olan bu sözleri, aklı başında Amerikalıların tekrarlamasının tam sırası:<br/><br/><b>“Biz bütün insanlığın bilgiye ve fikirlere aynı kolaylıkla ulaşabildiği tek bir internetten yanayız... Fikir alışverişinin özgürlüğünü sağlamak cumhuriyetimizin kuruluşundan bugüne kadar uzanan sorumluluğumuzdur.”<br/><br/></b><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-wikileaks-in-terapi-koltugu.htm), [web.archive.org (arşiv bağlantısı)](http://web.archive.org/web/20101210163815/http://www.taraf.com.tr:80/yasemin-congar/makale-wikileaks-in-terapi-koltugu.htm)
# Cop, yumurta ve Vargas Llosa

*Yasemin Çongar 10.12.2010*

<div class="yazi"><p>Demiray Oral, geçen pazartesi yayımlanan “Kimyasal Hüseyin” başlıklı mükemmel yazısında, İstanbul Kabataş’ta tesadüf eseri ortasına düştüğü öğrenci eyleminde, polisin uyguladığı şiddeti birebir gözlemledikten sonra, teşhisi de herkesin anlayabileceği yalınlıkta koymuştu: <b>“Bunun adı orantısız güç filan değil. Yere düşmüş, dolayısıyla artık çaresiz hale gelmiş birini başına üşüşüp acımasızca dövenlere, en hafifinden ‘namert’ denir bu topraklarda.”</b> Demiray, bu teşhisi takip eden cümlelerinde ise, fikrini ve hissini aynen paylaştığım bir durum tesbiti yapıyordu: <b>“Eylemci öğrencilerin savundukları görüşler bana göre son derece tutucu bir zihniyeti temsil ediyor. Eminim konuşsak anlaşamayız, hatta büyük ihtimalle birbirimize ‘gıcık’ oluruz. Ama yine de bırakalım fikirlerini söylesinler. Çünkü hiçbir şey, başbakanı protesto etmenin yasak olduğu bir memlekette yaşamaktan daha ‘gıcık’ olamaz.”</b></p>
<p>Önceki gün, Mülkiye’deki “Yumurta Şenliği”ni televizyonların canlı yayınında izlerken, Demiray’ın o cümlelerine gitti aklım; “gıcık” benim pek kullandığım bir kelime değildir ama, bir zamanlar, eğitimden ziyade eylem, öğrenmekten ziyade örgütlenmek için hemen her gün yolunu tuttuğum; derslerinde olmasa da sınavlarında epey dirsek çürüttüğüm Mülkiye’de, Küçük Amfi’nin ortasında dikilip, konuşma yapmak üzere içeri giren siyasetçilerin kafasına yumurta atmayı, bırakın üniversite öğrenciliğini, eylemcilik ahlakıyla bile nasıl bağdaştırabildiklerini tam kavrayamadığım gençleri görünce, fikrim ve hislerim bu yabancı kelimeye döndü nedense; başbakanı protesto etmenin yasak olduğu, polisin, protesto hakkını kullanan gençlere açıkça zulmedebildiği bir ülkede yaşamak ne kadar kahredici, ne kadar ‘gıcık’ ise, sözü şiddetle kesmeyi marifet sanan bir üniversite gençliğinin hali de o kadar zavallı, o kadar ‘gıcık’ göründü gözüme. <br/><br/><b>Arada ne fark var? Öğrencilerin protesto eylemine orantısız güçle, “namertçe” karşılık veren bir polis gücü ve yapılanı mazur göstermeye çalışan bir siyasi yönetim, son tahlilde bir “hak ihlali” gerçekleştirmiyor mu? “Başbakanı protesto” ifade özgürlüğü sınırları içinde bir hak değil mi? Bu hakkın engellenmesine öfkelenirken, iki siyasetçinin bir üniversitede konuşma yapmasına gösterilen tahammülsüzlüğü ve bu tahammülsüzlüğün bir “şiddet eylemi” ile açık bir engellemeye dönüştürülmesini, ifade özgürlüğü adına savunabilir miyiz? Mülkiyeli öğrencilerin eylemi, bizatihi ifade özgürlüğünün ihlali değilse nedir?</b></p>
<p>Ankara büromuzdan Arzu Yıldız, dün yumurtacı Mülkiyelilerle konuşurken, “Bu bir şiddet eylemi değil, yumurta kimseye zarar vermez, sadece karizmayı çizer” dediklerine tanık olmuş. </p>
<p>O arkadaşlara tavsiyem, biraz evrensel hukukla ilgilensinler; ifade özgürlüğünün kutsiyeti üzerinde düşünsünler; barışçı gösteri ile vandalizm, tedhiş ve şiddet arasındaki ayrımın hukuki tanımlarının dünyada hangi emsallerle belirlendiğine göz atsınlar. Kasım 2009’da Dublin’de, on sekiz yaşındaki İrlandalı bir gencin “yumurta atarak” bir gözünü kör ettiği hemşire kadının hikâyesini okusunlar mesela; o olayla ilgili mahkeme kararına bir baksınlar...<br/><br/><b>Hayır, yumurtacı Mülkiyelilere değil öfkem; onlar genç. Ben, onların ifadeye tahammülsüzlüğü, bu kadar kolay benimsemelerine zemin hazırlayan sığ fikirlerin ve derin öfkenin bu ülkede bu kadar yaygın bu kadar normal, bu kadar egemen olabilmesine içerliyorum daha ziyade.</b> Tıpkı gazcı, copçu ve evet, dün Yalçın Akdoğan’ın “Yasin Doğan” imzalı yazısında bize hatırlattığı gibi, her biri “genç” olan polislerin, yaptıklarının “normal” olduğuna inanmalarını mümkün kılan devlet zihniyetine ve siyaset tarzına öfkelendiğim gibi.</p>
<p>Çare nerede? İfade özgürlüğüne saygıya dayanan bir toplumsal hayatı nasıl kuracağız? <b>AKP’li Burhan Kuzu’nun yumurta yağmurundan kaçtıktan sonra, “O yumurtaları atacaklarına yeseler, beyinleri çalışır” diye laf attığı öğrencilerin, ve tabii, her biri onlar gibi genç olan polislerin “daha iyi beslenmesi” mi çare?</b></p>
<p>Kafamda yarı-ciddi bir merakla bu soruları evirip çevirirken, Mario Vargas Llosa’nın 7 aralık gecesi Stockholm’de yaptığı Nobel Edebiyat Ödülü konuşması geçti elime. Ödül tarihinin belki de en siyasi konuşmalarından birini yapmış Vargas Llosa. Aynı zamanda, “Hayatta başıma gelen en müthiş şey” dediği okuma-yazma becerisine; yazarlığa, okurluğa ve edebiyata, kelimeleriyle bir anıt dikmiş. Vargas Llosa’nın konuşmasını okuyunca, “Belki de öyledir. Belki de daha iyi beslenmektir çare” dedim kendi kendime, “daha fazla protein de lazım tabii ama belki daha fazla edebiyat da lazım bu memlekete...”</p>
<p>“Okuduğumuz iyi kitaplar olmasaydı, daha ‘uygitsinci,’ daha az huzursuz, daha teslimiyetçi, daha az eleştirel oldurduk ve eleştirel ruh olmadan, ilerlemenin motoru da var olamazdı. <b>Yazmak gibi, okumak da hayatın yetersizliklerine karşı bir protestodur.</b> Edebiyatın bizi sadece bir güzellik ve mutluluk rüyasının kucağına bırakmakla yetinmeyip, aynı zamanda her türlü baskıcılığa karşı da uyardığından emin olamayanlar varsa, yurttaşlarının davranışını beşikten mezara kadar kontrol etmek isteyen rejimlerin, niye bağımsız yazarları bu kadar yakın takibe aldığını, niye sansür sistemleri kurduğunu, niye ifadeye tahammül edemediğini kendilerine sorsunlar bence...”<br/><br/><b>Böyle diyor Perulu romancı; dünyanın geleceğini, ifade özgürlüğüne ve bu özgürlüğü taçlandıran edebiyata daha fazla yer açmakta görüyor, şiddeti marifet sanmaktan kurtulmanın en emin yolunun kitaplardan geçtiğini söylüyor özetle.<br/><br/></b><b>ycongar@mac.com</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-cop-yumurta-ve-vargas-llosa.htm), [web.archive.org (arşiv bağlantısı)](http://web.archive.org/web/20101211231615/http://www.taraf.com.tr:80/yasemin-congar/makale-cop-yumurta-ve-vargas-llosa.htm)
# Hayatın gevşek ilmekleri ve tek elli bir piyanist

*Yasemin Çongar 11.12.2010*

<div class="yazi"><img align="left" alt="Hayatın gevşek ilmekleri ve tek elli bir piyanist" border="0" src="http://www.taraf.com.tr/fotoraflar/makaleler/hayatin-gevsek-ilmekleri-ve-tek-elli-bir-piyanist_9607_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.   <br/><br/>***   <b><br/><br/>Ölmeyi beceremediği gibi, öldürmeye de muktedir olmayan müzmin bir tutkunun müziğini dinliyorum şimdi.</b> Yaylı sazları, içinin kaydığı erkeğe bir türlü kavuşamayan bir kadının kalabalığın ortasında dikenli bir zırh gibi kuşandığı kırık kahkahalarını andıran arpejlerle inleterek; kalabalıkta dikkatleri üzerine çekmeyi pek seven nefeslilere, özellikle de kornoya cömertçe söz vererek; ve tabii, vurmalıların gazabından hiç mi hiç çekinmediğini bilumum muziplikle sergilerken, timpaniyi bir tür mukavemet imtihanına alıp kalabalıktan kopararak, bütün bir orkestrayı, söyleyecek nice iddialı söz ve hepsini söylemeye yetecek bir özgüven bahşettiği piyanonun sadece eşlikçisi değil, eşiti de kılan o dev konçertoyu dinliyorum.  <br/><br/>Johannes Brahms, <b><i>Re Minör Piyano Konçertosu</i></b>’nun ilk notalarını yazmaya 1854’te, yirmi bir yaşındayken başladığında, görür görmez tutulduğu ve ömür boyu âşık kalacağı kadını tanıyalı henüz bir yıl bile olmamış; kadının, neredeyse o kadın kadar tutkuyla, kıskançlığını bastıracak kadar derin bir hayranlıkla sevdiği kocasının bir şubat günü, kendini Rhine nehrinin soğuk sularına bırakarak ölmeyi istemesinin üzerinden ise birkaç hafta geçmişti. <b>Robert Schumann, kırk dört yaşında ikinci intihar denemesinde de başarısız olunca, gençliğinden beri içinde büyüttüğü ve yıllardır, göğsünden bir sağanak gibi boşalan müziğe rağmen bir türlü tamamen kaybolmayan siyah bulutu alıp, bir akıl hastanesine kapandı; iki yıl sonra da o hastanede öldü.</b> Gününün en iyi piyanistlerinden biri olan, ayrıca beste yapan, kaderin sadece kocasının değil, dört çocuğunun dördünün de ölümünü görmeye mahkûm ettiği Clara Schuman, dul kalınca, kendisinden on dört yaş küçük Brahms’la, esrarını bugün bile koruyan kapalı bir ilişkinin içine gömüldü. <b>Brahms’ın, Robert Schumann’ın onda bıraktığı duygusal enkazı keder ve kahırla kazarcasına yazdığı <i>Re Minör Piyano Konçertosu,</i></b> ilk kez Schumann’ın ölümünden üç yıl sonra, 1859’da Hannover’de çalındı ve ıslıklandı. Brahms yirmi beş yaşındaydı; üzüldü ve “Tamam ben hâlâ kendime bir yol çizmeye çalışıyorum ama bu kadar ıslık da biraz fazla” demekle yetindi. Konçertoyu unutturmayan, anlaşılmasını, sevilmesini, piyano repertuarının demirbaşları arasına girmesini, zamanla bir “şaheser” muamelesi görmeye başlamasını sağlayan şey, bu eseri bütün önemli konserlerinde ısrarla ve emsalsiz bir kudretle çalan Clara Schumann’ın kararlılığı oldu.     <br/><br/><br/></p>
<h4>Hayalleriniz gerçekleşince dikkatli olun </h4>
<p><b>“On ikinci doğum günümde annemle babam bana Brahms’ın <i>Re Minör Piyano Konçertosu</i>’nun bir kaydını hediye ettiler” </b>diye başlıyor kitap. Yıl 1940, devir 78’lik taş plakların devri... Sekiz plağa ancak sığan konçertonun ilk plağını gramofona yerleştiren çocuğun, o ilk plağın, sadece orkestranın girizgâhını içeren ilk yüzünü bitirip, piyanonun tuşlarından yükselen ilk notaları işiteceği ikinci yüze geçmesi tam bir hafta alıyor. <b>“Yeryüzü tanrılarının göklere kafa tutması”na benzettiği bu başlangıcı, tekrar tekrar, her seferinde tüyleri ürpererek, her notayı, her susuşu aklına kazıyarak ve her mezürde kendisinin bir ölçü daha küçüldüğünü hissederek dinliyor çocuk.
                                    	<br/><br/>
<a class="lnk2" href="/web/20111116054319/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116054319/http://taraf.com.tr/yasemin-congar/makale-hayatin-gevsek-ilmekleri-ve-tek-elli-bir-piyanist.htm)
# Öcalan ve öncelikler

*Yasemin Çongar 14.12.2010*

<div class="yazi"><p>Geçtikçe anlaşılıyor zamanın değeri. Yaşadığımız ânın nelere kadir olabileceğini düşünmüyoruz pek; kadri bilinmemiş anlarla dolu bir <b><i>geçmiş</i></b> giderek kıymete binerken, biz şimdiki zamanın hızla geçmişe doğru kaydığını görmezden gelebiliyoruz yine de; şu anda pekâlâ atabileceğimiz adımları, alabileceğimiz kararları müphem bir geleceğe ertelemek için muhtelif bahaneler bulmayı beceriyoruz. </p>
<p>Geçen gün <b><i>Taraf</i></b>’ta, Abdullah Öcalan’ın avukatlarıyla konuşurken, karşılıklı her cümlemizin gizli öznesinin “ânın kadri ve kıymeti” olduğu hissine kapıldım ben. PKK’nın hazirana kadar uygulayacağı eylemsizlik, Türkiye’ye, Kürt meselesinin çözümüne yönelik adımlar için eşsiz bir fırsat sunuyor ama biz, <b>“Önümüzde seçim varken, hükümetten adım beklemek abes”</b> deyip çıkabiliyoruz işin içinden. Kanın akmadığı her ânın, kanın artık akmayacağı bir geleceği kurmak için ne kadar değerli olduğunu hâlâ öğrenemedik; dün atılmamasının kahrını çektiğimiz adımların bugün de atılmamasının bahanesi hazır: <b>“Hele seçimler geçsin...”</b></p>
<p>Böyle olmamalı. <br/><br/><b>Görebildiğim kadarıyla, PKK ya da daha geniş anlamda Kürt siyasi hareketi değil belki, ama Abdullah Öcalan da “ânın değeri”ni tartıyor bu aralar ve “böyle olmaması” gerektiğini düşünüyor. Gündelik siyasetin dar oy hesaplarına sıkışıp kalan hükümet ve muhalefet partileri değil belki, ama devletin içinde biraz daha sakin durabilen birileri de, önümüzdeki altı ayı boşa harcamamak gerektiğini kavrıyor bence.</b></p>
<p>Biraz da bu yüzden, devletle –ya da daha açık söyleyeyim, Milli İstihbarat Teşkilatı’nın da üst düzey yetkilileri dâhil sivil bürokrasiyle- Öcalan arasındaki görüşmelerin son dönemdeki gidişatına baktığınızda, karşılıklı ciddiyet ve çözüm niyeti görüyorsunuz. Ama hepsi bu değil; aynı zamanda, bir nasıl ilerleyeceğini bilememe hali, önceliklerde anlaşma sıkıntısı, ve bence en önemlisi, Türk ve Kürt kamuoyunun çözüm sürecine destek vermesini sağlayacak güven arttırıcı sonuçlar üretmek bakımından bir kısırlık da sözkonusu.<br/><br/><b>Her gazete köşesinde farklı takvimler açıklanıyor ama bizim öğrenebildiğimiz kadarıyla, Öcalan ile devletin “sivil” kanadı arasında, bugüne dek tam 11 kez “nitelikli” görüşme gerçekleştirildi; bu görüşmelerin sonuncusu da 30 kasımda İmralı’da yapıldı.
                                    	<br/><br/>
<a class="lnk2" href="/web/20111116055506/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116055506/http://taraf.com.tr/yasemin-congar/makale-ocalan-ve-oncelikler.htm)
# Hayata sığmayan adam

*Yasemin Çongar 15.12.2010*

<div class="yazi"><img align="left" alt="Hayata sığmayan adam" border="0" src="http://www.taraf.com.tr/fotoraflar/makaleler/hayata-sigmayan-adam_868_orijinal.jpg" style="border-right-width:10px; border-color:#FFFFFF"/>Sevseniz de sevmeseniz de, sizde hakkındaki hislerinizden bağımsız bir “iz” bırakan insanlar vardır; eşine az rastlanan keskinlikte bir zekâ ve bitmek tükenmek bilmeyen bir enerjiyle, havsalanızda kendilerine has, tek bir insanın kaplayabileceğinden daha geniş bir yer açıp, oraya ebediyen yerleşiveren insanlar... <br/><br/>Dick Holbrooke öyle biriydi. Huzurlu bir ânında, iri cüssesini sevimli kılacak kadar yumuşak bakan gözleri ve geniş çenesini yumuşatan çocuksu gülüşüyle kocaman bir oyuncak ayıya benzetebilirdiniz onu. Hiddetlendiğinde başka bir adam olurdu; çenesi gerilir, gözleri şimşekleşir, nabzı şakaklarında atmaya başlardı; yelelerini kabartarak kükreyen, karşısındakini parçalamaya hazır bir aslana dönüşürdü. <b><br/><br/>İngilizcedeki deyimle “<i>larger than life</i>” bir hali vardı Holbrooke’un; “hayattan daha büyük”tü sanki. Onu sevmek kolaydı; sevenleri de çoktu zaten. Ona kızmak kolaydı; varlığına bile tahammül edemeyen hasımları hiç de az değildi.</b> Onun inatçılığından, talepkârlığı ölçüsünde müşkülpesent olmasından bıkan, onun hiç yorulmamasından yorulup, emrinde çalışmayı sürdürmektense, mesleği bırakmayı seçen diplomatlar tanıdım ben. <br/><br/>Hayata karşı hırslı, iştahlı bir adamdı Holbrooke; bir yandan, her şeyi yapabileceğine inanan insanlara özgü kudretiyle etkilerdi sizi ama biraz yaklaştığınızda, iktidardan asla vazgeçmeyen, güce doymak bilmeyen insanların zaafını taşıdığını da görürdünüz. <br/><br/>1995’te tanıştık; Amerikan Dışişleri binasında rastlamış, karşısına dikilmiştim: <b>“Mülakat talebim vardı, haftalardır bekletiyorsunuz.
                                    	<br/><br/>
<a class="lnk2" href="/web/20111116055533/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116055533/http://taraf.com.tr/yasemin-congar/makale-hayata-sigmayan-adam.htm)
# İki dilli yaşamak

*Yasemin Çongar 17.12.2010*

<div class="yazi">Hayattaki en yakın arkadaşlarımdan biri, bana olabilecek en uzak mesafede yaşıyor ve ben onun sayesinde, gitmediğim, görmediğim bir diyarın, bizimkiyle kıyaslandığında, bir pamuk yığınını akla getirecek kadar <b>ak</b> ve <b>yumuşak</b> olan siyasi hayatını özel bir ilgiyle takip ederken genellikle tebessüm ediyor, çoğunlukla imreniyor, bazen de kahkahalarla gülüyorum. Yeni Zelandalı bu yazar arkadaşımdan “Bu ilgini çekebilir” notuyla gelen son mesajın beni gülümsetmesi ise, aklıma “Yok aslında birbirimizden farkımız” mealiyle yer etmesinden... <br/><br/>Waitangi Mahkemesi’nin Başkanı Yargıç Joe Williams, Yeni Zelanda hükümetinin Maori İşleri Bakanı Pita Sharples’a yazdığı mektupta şöyle demiş: <b>“Anadilimiz ‘te reo’ büyük bir krizde. Bu krizi bitirmek için, Maori halkı gibi ‘Taç’ da ‘te reo’ya karşı sorumluluğunu yerine getirmeli. Bunun en basit yolu, bu dili kullanmaktır. ‘Taç’ın sadece İngilizce konuşan tek dilli bir kurum olmasının hiçbir mantıki açıklaması yok. ‘Taç’ aynı zamanda Maori’nin de temsilcisi olduğunıu unutmamalı; hükümet, Maori halkını ‘öteki’ gibi görmekten vazgeçip, kendisinin yapısal bir parçası olduğunu hatırlamalıdır.”</b> <br/><br/>Bu cümlelerdeki “Taç” ifadesi, Yeni Zelanda’da kısaca monarşiyi işaret etmek için kullanılıyor ve genel olarak devleti, sembolik olarak da “hükümdar” konumundaki İngiltere Kraliçesi’ni anlatıyor. Maori ise, malum, Yeni Zelanda’nın yerli halkının adı... <br/><br/>Yazıya ötelerden başladım zira BDP Eşbaşkanı Selahattin Demirtaş’ın Türkçe-Kürtçe “iki dilli hayata geçiş” kararını açıklamasıyla yeniden güncelleşen tartışma, hiç de bize özgü değil. “İki dilli hayat” ve onun takipçisi olan “iki dilli devlet” talebi, farklı anadillere sahip insanların eşit vatandaş olmasının temel koşullarından biri olarak, dünyanın dört yanında gündeme geliyor. <br/><br/>BDP’nin son hamlesi, esasen önünde yasal engel olmayan bir hakkın hayata geçirilmesini öngörüyor; Muş Milletvekili ve eski mülkiye başmüfettişi Nuri Yaman çok haklı: <b>“Havaalanı tabelasında İngilizce ‘Airport’ yazıyorsa, Kürtçe ‘Balafırgeh’ de yazılmasının ne sakıncası var? Artvin Yusufeli’de köy isimleri Türkçe ve Gürcüce yazılmışsa, bu uygulamanın bütün Kürt köylerinde geçerli olmasına kim mani olabilir?”</b> <br/><br/>BDP’nin yerleşim birimlerinin isimlerini gösteren tabelalarda, ilan panolarında, mönülerde, dükkân isimlerinde Kürtçeyi görünür kılma girişimini destekliyorum; bunu, zaten mevcut bir hakkın kullanılması yoluyla meşrulaştırılması açısından yararlı buluyorum.
                                    	<br/><br/>
<a class="lnk2" href="/web/20111116054218/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116054218/http://taraf.com.tr/yasemin-congar/makale-iki-dilli-yasamak.htm)
# Kısmen sakat, kısmen bebek, kısmen aziz

*Yasemin Çongar 18.12.2010*

<div class="yazi"><img align="left" alt="Kısmen sakat, kısmen bebek, kısmen aziz" border="0" src="http://www.taraf.com.tr/fotoraflar/makaleler/kismen-sakat-kismen-bebek-kismen-aziz_3243_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır. </p>
<p><br/>***</p>
<p>Islak ve karanlıktı gece; ölümden kurtulmayı kutlamanın kibriyle başladı. Soğuktu gece; birbirimizi ölümün pençesine bırakmaktan pek de farkı olmayan bir kavgayla ilerledi. Uzun ve uykusuzdu gece; kudretini içimizi her seferinde biraz daha parçalayarak teyit eden sevginin, kendini neyse ki sakınmayan sahici sözcükleriyle sakinleşmemiz zaman aldı. Kaskatı bedenlerimiz, birbirlerinden uzak ama birbirlerinin hatırasına da sahip bir halde, sükûnetin yumuşak koynuna gömülüp, nihayet bir nebze gevşeyebildiklerinde, karşı kıyıdaki minarelerin arasından, fuşyalar kuşanmış yeni bir gün usulca yükseliyordu. </p>
<h4><br/>Tuhaf aşkın tuhaf takvimi</h4>
<p>Sabah ezanıyla birlikte, artık kırık değil ama hâlâ kırılgan bir kalple okumaya başladığım hikâyede, beni, kendisini o kadına bir türlü veremeyen erkekle, kendisini o erkekten bir türlü alamayan kadının beklediğini biliyordum ama bu buluşmanın bu kadar örseleyici olabileceğini doğrusu düşünmemiştim. <br/><br/><b>Otuz sekiz yıl süren bir “aşk”ı anlatıyor kitap; erkeğin kadına yazdığı bin dört yüzden fazla mektup ve beş yüzü aşkın kartpostal üzerinden, tırnak işaretleri arasında kalmayı hak edecek kadar dikenli, dengesiz, handiyse duygusuz bir “aşk”ın izini sürüyor. </b></p>
<p>Karla karışık sabahın loşluğunda, yorgun gözlerime güvenemeyen mahmur aklımın, okurken kendine tuttuğu tek tük notu hatırlayabilmek için hafızamı yokluyorum da şimdi, bende en fazla yer eden şeyin, erkeğin mektuplarının eleverdiği “takvim” olması pek de şaşırtıcı gelmiyor. Tuhaf bir takvim çünkü bu; ilişkinin tuhaflığını tescil eden bir takvim.</p>
<p>Takvimdeki ilk tarih 1946’ya ait; kadınla erkek o yıl, ikisi de henüz yirmi dört yaşındayken tanışıyorlar. Çok geçmeden, takvim hâlâ 1946’yı gösterirken başlıyorlar birbirlerini “sevgili” saymaya... Ama bu, sevişmeye başladıkları anlamına gelmiyor; erkeğin yazdıklarından, epey uzun bir süre boyunca, en fazla öpüşüp oynaştıklarını anlıyoruz. <b>İlk kez, birbirlerinin içinde kaybolarak, küçücük bir an için bile olsa kimin nerede başlayıp nerede bittiğini unutarak sevişmelerinin tarihi ise 1963, yani “sevgili” olmalarının üzerinden tam on yedi yıl geçtikten sonra.</b> Bu geç vuslatın ardından, erkekle kadın 1960 ve 1970’lerde, tatmini de sancısı da sınırlı bir tensel beraberlik yaşıyorlar. Erkek, kâh yalnızlığı kâh başka kadınları yeğliyor ama bir yandan da, kadının daha düzenli bir ilişki istemesine, birlikte yaşamayı, hattâ evlenmeyi düşlemesine ses çıkarmıyor. <b>Son noktayı koyabilen erkeklerden değil o. Kadın, bunu bilse bile, sürekli virgüllerle ötelenecek bir kararı, cılız bir ihtimali bekleyerek sadık, bekâr ve çocuksuz kalıyor; bir çeyrek asrı, erkeğin çeşitli yaş ve meşrepten metreslerini kabullenerek geçiriyor. </b>Birbirlerinden hiç ayrı kalmadan, ayrı yaşamayı sürdürüyorlar.
                                    	<br/><br/>
<a class="lnk2" href="/web/20111116060918/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116060918/http://taraf.com.tr/yasemin-congar/makale-kismen-sakat-kismen-bebek-kismen-aziz.htm)
# Hayırlı bir tartışma: Demokratik Özerklik

*Yasemin Çongar 22.12.2010*

<div class="yazi"><p>Sosyoloji profesörü Mesut Yeğen, <b><i>Taraf</i></b> yazarı Melih Altınok’un “Demokratik Özerk Kürdistan” projesine ilişkin sorusunu yanıtlarken, net bir teşhisle konuya girmiş: <b>“Demokratik özerklik talebi, yalnızca bölge için değil, Türkiye’nin diğer bölgelerindeki iller için de gündeme gelmeli.”</b></p>
<p>Ben de böyle düşünüyorum. Kürt meselesinin demokratik bir çözüme kavuşturulması, bugüne dek bu konuya samimiyetle yaklaşan ve biraz mesai harcayan herkesin kabul edeceği gibi, bir yerel yönetim reformunu şart kılıyor. Ama iş orada bitmiyor. Türkiye’nin gerçek anlamda demokratik bir düzene kavuşabilmesi için de, ülke genelinde yerel yönetimlerin güçlendirilmesi, demokratikleşmesi, adem-i merkeziyetçi yani yerinden yönetimi esas alan bir anlayışın Anayasa’ya, yasalara ve uygulamaya egemen olması gerekli bence.</p>
<p>Bu açıdan bakınca, <b>Demokratik Toplum Kongresi’nin hazırladığı “özerklik” taslağı, zamanlaması bakımından “erken,” kapsamı ve bu taslağı destekleyen kimi açıklamaların tonu bakımından “dışlayıcı,” uygulama hedefleri açısından ise “dayatmacı” görülebilir belki ama bütün arazlarına, eksik ya da aşırılıklarına rağmen, yapılan çalışmanın “olumlu” bir yönü de var.</b></p>
<p>Kürt siyasi hareketinin bu çıkışını, kutuplaşmayı pekiştirme potansiyeli taşıdığı için eleştirsek bile, bir yandan da bu çıkış sayesinde, uzun zamandır ilk kez “özerklik” meselesini sükûnet ve iyi niyetle tartışabildiğimiz gerçeğini görmeliyiz. En “kutuplaştırıcı” sandığımız önerilerin bile aslında makul bir tonda, ortak bir düzlemde, kavgasız gürültüsüz konuşulmaya başlanabilmesi, Genelkurmay gibi “yetkisiz” kurumların, “Susun, konuşmayın” mealindeki çıkışlarının toplumun geniş kesimince dikkate alınmaması tek kelimeyle “hayırlı” bir gelişmedir.
                                    	<br/><br/>
<a class="lnk2" href="/web/20111116055804/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116055804/http://taraf.com.tr/yasemin-congar/makale-hayirli-bir-tartisma-demokratik-ozerklik.htm)
# AKP’nin takvimi, hayatın takvimi

*Yasemin Çongar 24.12.2010*

<div class="yazi"><img align="left" alt="AKP’nin takvimi, hayatın takvimi" border="0" src="http://www.taraf.com.tr/fotoraflar/makaleler/akp-nin-takvimi-hayatin-takvimi_9782_orijinal.jpg" style="border-right-width:10px; border-color:#FFFFFF"/><p>Gazetelerin mutfaklarında çalışanların iyi bildiği bir kural vardır; her gün gazete yapmak, toplumsal hayatın takvimine bağlı kılar insanı. Kafanızda hazır manşetlerle başlayamazsınız güne, başlasanız öyle bitiremezsiniz, bitirseniz hayatı ve toplumu ıskalamış olursunuz. <b>Günün haberini hayatın kendisi yapar.</b> </p>
<p>Ömer Çelik’in, ilk işittiğimde beni yerimden zıplatan sözleri, toplumsal hayatın takvimi ile AKP’nin takvimi arasındaki farkı düşündürdü bana. Genel Başkan Yardımcısı Çelik, tanıdığım kadarıyla, sözünü tartmadan konuşan bir siyasetçi değil... Çelik’in, <b>“Son özerklik tartışmalarını, resmî dilin iki dilli olması tartışmalarını, ben Türkiye’deki gerçek demokratikleşme sürecine, gerçek açık toplum arayışlarına suikast teşebbüsü olarak görüyorum”</b> sözünü de, kelimelerin anlamını bilerek ve bir yandan, demokratikleşme sürecine sahip çıkarken, bir yandan da, demokrasinin evriminin “AKP’nin kafasındaki takvime” birebir uyacağını farz ederek söylediği hissine kapıldım. Irak Cumhurbaşkanı Celal Talabani’nin Kürt siyasetçilerle yaptığı görüşmenin notlarını okumak da, doğrusu bu hissimi pekiştirdi.</p>
<p>Talabani’nin “anadil sorununun beş yıl içinde çözüleceği” mesajı, bugünkü sürmanşetimizde yer alıyor. <b>Talabani, malum, Arapçanın yanı sıra Kürtçeyi de, sadece Kürdistan Özerk Bölgesi’nde değil, Basra’dan Bağdat’a her köşesinde “resmî dil” sayan bir ülkenin, gerilla liderliğinden gelme cumhurbaşkanı.</b> Onun kuzeydeki soydaşlarıyla konuşurken verdiği “müjde”yi de, bu arka planı akılda tutarak okumak lazım.
                                    	<br/><br/>
<a class="lnk2" href="/web/20111116061430/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116061430/http://taraf.com.tr/yasemin-congar/makale-akp-nin-takvimi-hayatin-takvimi.htm)
# Hainleri sevmem ama ihaneti severim

*Yasemin Çongar 25.12.2010*

<div class="yazi"><img align="left" alt="Hainleri sevmem ama ihaneti severim" border="0" src="http://www.taraf.com.tr/fotoraflar/makaleler/hainleri-sevmem-ama-ihaneti-severim_4283_orijinal.jpg" style="border-right-width:10px; border-color:#FFFFFF"/><p>Enerji, maddeye nasıl dönüşür? Boşluğun bağrında, yeni bir dünyanın kurulması ne kadar zaman alır, dersiniz? Soruların cevabı, hangi evrende olduğunuza bağlı... Edebiyatın evrenindeyseniz ve bir kitabı, dışında durmayıp tam anlamıyla içine girerek, satırlarının arasında gezinerek, virgülleriyle soluklanıp noktalarında dinlenirken yazarın ne söylediği kadar nasıl söylediğiyle de ilgilenerek okuyorsanız şayet, kelimeler, sadece yeni bir dünya kurmakla kalmaz sizin için, o dünyanın nasıl kurulduğunu da anlatırlar aslında, zekânın yazıya dönüşüm sürecine ilişkin en mahrem sırları fısıldarlar. Yazarı zayıf ya da kudretli kılan bu sırlardır. İlişkinin adını tam böyle koymasanız bile, kitabını okuduğunuz bir yazarı sizin için “tanıdık” mertebesinde bırakırken, bir diğerini “sevgiliniz” yapan özel bağlar, bu sırlarla örülür. Yazarın kafasında döllenen fikirler ceninden cümleye dönüşürken, yeni bir dünya kurulurken yani, yazarla müstakbel ilişkiniz de, bir yandan, düğüm düğüm dokunmaktadır.  <b> <br/><br/><br/></b></p>
<h4>Üç cümleyle ışınlanabilir insan</h4>
<p><b>Benim John le Carré’yle ilişkim, ipek bir halı gibi, bol düğümlü, sımsıkı ve yumuşak oldu hep.</b> Le Carré’nin evreninde gezinmeyi severim; her kitabında, bir yandan romanın entrikalarla dolu iç dünyasında kaybolurken, bir yandan da, o dünyayı kurup, o entrikaları kurgulamaktaki incelikli hünerinin izini sürerim kendimce; onun kendini sabır ve tevazuyla sonuna kadar saklayan yazar zekâsını severim; sahtekârlar, katiller, şekilden şekle giren casuslar çoktur o dünyada ve ben bu insanların, her türlü kisvenin altında insan kalabilmelerini, onların maceranın birer manivelasına indirgenmemiş hayatiyetlerini, sahici konuşmalarını, müphem sevişmelerini, korkuyla gurur, kibirle gerçek, ahlâkla devlet arasında sıkışmış, mütereddit hallerini severim. O halleri yaratan Le Carré’nin hoyratlıktan eser taşımayan hızını, asla özensizleşmeyen ivmesini de severim üstelik... Kendi küçük korunaklı evrenimden uzaklaşıp, entrikanın, çözülmeyi bekleyen devâsâ sırlarla gölgelenmiş âlemine karışabilmem için, onun sadece birkaç cümlesinin yetmesini severim.  <b><br/><br/>“Bir Karayib sabahının yedibuçuğunda, Antigua Adası’nda, Perry adıyla da bilinen ve birçok dalda yetenekli amatör bir sporcu olan, yakın zamana dek Oxford’daki seçkin bir kolejde İngiliz Edebiyatı öğreten Peregrine Makepiece diye bir adam, vücudu yapılı, sırtı dimdik, başı kel, gözleri kahverengi, vakur bir edası olan, ellili yaşların ortasında görünen, Dima adlı bir Rusla üç set tenis oynadı. Bu maçın nasıl ayarlandığı, olup bitenin tesadüflerle açıklanmasına meslekleri gereği karşı çıkan Britanyalı ajanlar için derhal yoğun bir araştırma konusuna dönüştü. Ama maçın oynanmasına neden olan olaylarda, Perry’nin suçlanmasına yol açacak hiçbir şey yoktu.
                                    	<br/><br/>
<a class="lnk2" href="/web/20111116055238/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116055238/http://taraf.com.tr/yasemin-congar/makale-hainleri-sevmem-ama-ihaneti-severim.htm)
# En yabani hallerimiz ve insan etinin ıslahı

*Yasemin Çongar 01.01.2011*

<div class="yazi"><img align="left" alt="En yabani hallerimiz ve insan etinin ıslahı" border="0" src="http://www.taraf.com.tr/fotoraflar/makaleler/en-yabani-hallerimiz-ve-insan-etinin-islahi_74_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>***</p>
<p>Güneşin çevresinde tamamladığımız her seferin sonuna niye ille bir ünlem koyduğumuzu tam kavrayamasam da, yılın son gecesinde, sofranın ortasına bembeyaz güller koymak geldi içimden. Tabağındaki tavuk butunu, günün birinde büyücek bir kadın olacağını haber veren uzun kalın parmaklarıyla parçalamak yerine, çatalıyla bıçağını, vaktiyle acemi bir cerrahın bana pek de güven telakki etmeyen o aşırı temkinini hatırlatan bir dikkatle kavramış, ilk hamlesine hazırlanan küçük kızıma baktım. <b>Yıl bitiyordu, kızım büyüyordu.</b> Gülleri, sabahleyin gazeteye gitmeden almalıydım. Çatalı tavuğa usulca batırdı kızım, bıçağıyla, eti kemiğinden kazasız belasız ayırdı, sonra küçük bir parçayı çatalına takıp, memnun ve muzaffer, ağzına götürdü. Bir yıl daha bitiyordu işte; bir çocuk daha evcilleşiyordu. Evcilleşmenin iyi bir şey olduğundan emin değildim. <b>Acıkan yanımız, yabani yanımızdı nihayet; iştahtaki vahşet güzeldi. Oysa insan evcilleştikçe, hüznü giderek artan bir huzur halini alıyordu doymak; yabaniyken yabancımız olan o doyumsuzluk duygusu, evcilleştikçe müstahak olduğumuz müebbet bir cezaya dönüşüyordu.</b> Gülleri yarı bellerinden kesip, kristal bir fanusa yerleştirecektim. Kızım, tavuğun kızarmış derisini en sona saklamış, şimdi onu yiyordu. Fanusu, çıplak masanın üzerine bırakıp gazeteye gidecektim. Yılın son sabahında, açlığı, doyumsuzluğu ve insan etinin ıslahının aslında ne kadar zor olduğunu anlatmaya çalışan bir yazı yazacaktım. </p>
<h4><br/>Evine bomba düşer, sırların dünyaya saçılır</h4>
<p>Yılın en tuhaf kitabını, yıl biterken okudum. 1961 doğumlu Britanyalı şair ve romancı Gerard Woodward’ın ekimde yayımladığı <b><i>Nourishment</i></b> (Beslenme), adının hakkını veren bir şekilde, bir yandan, hakiki ve mecazi anlamda açlığı sorgularken, bir yandan da, doymak için başvurduğumuz yollardan, meraklı kâşif adımlarıyla yürüyen bir roman.</p>
<p>1941 Londra’sında, şehri üst üste yetmiş altı gün bombalayan Alman Luftwaffe uçaklarının, sadece sokakların, binaların ve ailelerin görünümünü değil, birkaç kuşak İngiliz’in ölümle ilişkisini de değiştirdiği <i>Blitz</i> cehennemindeyiz. <b>Hayatta kalmak, zengin yoksul herkes için giderek daha büyük bir sürprize dönüşürken, tokluk da, sınıfsal farklar ayrıntıda daimi gizli bile olsa, handiyse topluca unutulmuş bir duygu... </b>Tory Pace, otuz dört yaşında bir kadın. Kocası Donald savaşmaya gittiği ve dört küçük çocuğu bombardıman nedeniyle uzak bir kasabaya gönderildiği için yalnız yaşıyor; “savaşı arka cephede sürdürmenin bir gereği olarak” evkadınlığını bırakıp, jelatin fabrikasında işe girmiş. Herkesin “Bayan Head” diye hitap ettiği, sıkı ve sıkıcı İngiliz ahlâkının pîr ü pâk bir timsali olan annesinin Londra’ya gelip, Tory’yle birlikte yaşamaya başlamasıyla, Woodward’ın bizim için kurduğu “evcil” savaş sahnesi tamamlanıp, perde açılıyor ve zamanla, hemen her dantelli örtünün altında, ıslak bir hayvanın uyuduğunu keşfedeceğimiz tuhaf bir oyunun ortasında buluyoruz kendimizi.</p>
<p>Bu oyunda, et kıtlığı var. Çok geçmeden mahallenin diğer ortayaşlı kadınları gibi, Bayan Head de, her gün rüküş bir şapka takıp, yüzüne ucuz bir allığın tende sırıttığı gibi sırıtan yalancı bir işve kondurarak, kasabın yolunu tutuyor. Maksat, Bay Dando’nun buzdolabında azcık tavuk, domuz, kuzu ve artık büsbütün nadirleşen dana eti kalmışsa şayet, onun dişe dokunur bir parçasını, diğer hanımlardan önce alıp eve götürebilmek. <b>Maksat, beslenmek.</b></p>
<p>Bayan Head yine öyle süslenip, iki parça biftek hayaliyle çarşının yolunu tuttuğu bir sabah, Bay Dando’nunki dahil bütün dükkânların gece bombardımanında yerlebir olduğunu görüyor.
                                    	<br/><br/>
<a class="lnk2" href="/web/20111116055944/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116055944/http://taraf.com.tr/yasemin-congar/makale-en-yabani-hallerimiz-ve-insan-etinin-islahi.htm)
# Pacta sunt servanda

*Yasemin Çongar 04.01.2011*

<div class="yazi"><p>Her zamanki gibi, bu yılbaşında da pek memnunuz kendimizden. Ne eylersek güzel eyleriz biz; alnımız aktır, bileğimiz kuvvetlidir, vizyonumuz geniştir... İşlerimiz buna rağmen tam da yolunda gitmiyorsa eğer, suçlusu eldir, sorumlusu âlemdir.</p>
<p>Dün önce Dışişleri Bakanı Davutoğlu’nun Ankara’daki büyükelçiler toplantısındaki konuşmasını dinlerken, ardından da Başmüzakereci Egemen Bağış’ın yurtiçinde ve dışında geniş bir çevreye gönderdiği “Sevgili Dostlar” başlıklı yılbaşı değerlendirmesini okurken, yine bu hislere kapıldım.</p>
<p>Davutoğlu, attığı adımların önemli bir bölümünü “müspet” bulduğum, iyi niyetine ve enerjisine saygı duyduğum bir bakan... Bağış için de aynısını söyleyebilirim; esasen, Ankara’nın Avrupa Birliği için tam zamanlı bir “başmüzakereci” ataması gerektiğini yıllardır savunmuş, Ocak 2009’da nihayet bu kararın alınması ve görevi Bağış gibi genç ve girişken bir ismin üstlenmesiyle epey umutlanmıştım.</p>
<p>Ama 2011’in ilk günlerinde, Avrupa Birliği ile ilişkilere baktığımızda, “işlerin iyi gittiğini” söylemek pek mümkün değil. Ankara’daki büyükelçiler konferansının katılımcılarına dağıtılan “Vizyoner Diplomasi” başlıklı “tartışma kâğıtları”nda yer alan, <b>“Katılım müzakereleri tıkanma noktasına gelmiştir”</b> ifadesi, malumun ilamı... Türkiye, Avrupa’ya katılım yolunda ne zamandır yerinde sayıyor; müzakerelerin başladığı Ekim 2005’ten bu yana ilk kez bir dönem başkanlığının, hiçbir fasıl açılmadan devredilmesi de mevcut tıkanıklığı tescil etti.</p>
<p>Tıkanıklığı açabilmek ise, nedenlerini doğru anlamamıza bağlı. Davutoğlu’nun konuşmasına, konferansta dağıtılan kitapçığa ve Bağış’ın yılbaşı mesajına bakarsanız, Ankara’nın bu tıkanmada hiç kusuru yok; sorumlular belli: On sekiz faslın açılmasını engelleyen Güney Kıbrıs “bir numaralı,” İslamofobik bir refleksle Türkiye’yi dışlayan Avrupa sağının, “Sarkozy-Merkel” ikilisinde kavuştuğu yüksek profil de “iki numaralı” suçlu.
                                    	<br/><br/>
<a class="lnk2" href="/web/20111116060922/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116060922/http://taraf.com.tr/yasemin-congar/makale-pacta-sunt-servanda.htm)
# Aslolan özgürlükse...

*Yasemin Çongar 05.01.2011*

<div class="yazi">Diyarbakır Cezaevi’nde tahliye sevinci var: Hizbullah örgütünün toplam 188 cinayetten sorumlu tutulan üyeleri, yeni düzenleme kapsamında, on yıllık tutukluluk süresini doldurdukları için serbest kalıyorlar. Yakınları, davul zurnayla, tekbir getirerek karşılıyor onları. <b>İnsanın, bakışları hiçbir duvara toslamaksızın, gözleriyle kendi çevresinde tam bir daire çizebilmesinin ne olduğunu unutmuş olmalılar.</b> Onca zaman sonra, demir parmaklıkların, elektrikli çitlerin dışına çıkmak bir tür “mucize” gibi gelir herhalde insana; özgürlüğün ilk nefesleriyle ciğerlere dolan taze hava kim bilir nasıl çarpar. <br/><br/>Serbest kalanlardan biri <b>Cemal Tutar</b>; 98 ayrı eylemde 73 kişinin ölümünden sorumlu olduğu gerekçesiyle yargılanıyor. Bir diğeri, <b>Edip Gümüş</b>; 42 kişinin öldürüldüğü 35 ayrı eylemle ilişkisi olduğu iddiası var. Ve <b>Rıfat Demir</b>; Hizbullah’ın tetikçilerinden biri olduğu, toplam 24 kişiyi öldürdüğü savıyla suçlanıyor. Üçü de on yıldır tutukluydu ve Yargıtay 9. Dairesi’nin kararıyla artık serbestler. <b>Aleyhlerindeki kuvvetli suç iddialarına ve tanıklıklara rağmen henüz mahkûm olmadılar zira; davaları hâlâ bitmedi ve on yıl boyunca, kanunlar önünde “suçsuz” olmalarına rağmen yattılar içeride... Hakikatte ne olurlarsa olsunlar, masumiyet karinesi gereği hukuken “masum” iken, ömürlerinin tam on yılını dört duvar arasında geçirdiler.</b> <br/><br/>Bu satırları yazarken ürperiyorum. Dört çocuk annesi Konca Kuriş’in kaçırılıp günlerce işkence gördükten sonra domuz bağıyla nasıl öldürüldüğünü hatırlıyorum çünkü. <b>Tutar, Gümüş ve Demir gibi Hizbullah mensuplarının, Konca Kuriş gibi daha nice masum insanı katlettikleri yönündeki kuvvetli şüpheleri okudum, biliyorum.</b> <br/><br/>Hatırladıkça ürperiyorum ve ürperdikçe, yumruklarımı sıkıp tırnaklarımı batırıyorum avucuma, yutkunuyorum; <b>“Özgürlük kuraldır, tutukluluk istisna”</b> diye fısıldıyorum kendime.
                                    	<br/><br/>
<a class="lnk2" href="/web/20111116054906/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116054906/http://taraf.com.tr/yasemin-congar/makale-aslolan-ozgurlukse.htm)
# Mezar yazısı

*Yasemin Çongar 07.01.2011*

<div class="yazi">Rock müziğin 1970’lerin başında gelişen ve sadece siyasi mesajına değil, klasik, folk ve caz gibi farklı türlerle etkileşime açık duran geniş müzikal ufkuna da atıfla “ilerici” ya da kısaca “prog” diye adlandırılan ekolünün temsilcilerinden King Crimson’ı çok severim ben. Grubun kurucusu gitarist Robert Fripp’in, benimki gibi nice hayatın med-cezirine eşlik eden şarkıları arasında, <b>“Epitaph”</b>ın (Mezar kitâbesi) hep özel bir yeri oldu. Müzikal bakımdan King Crimson’ın en iyi işlerinden biri değildi <b>“Epitaph”</b> ama ruhu ve sözleri, gencecikken ölümle yüzleşmenin, bir yandan ütopyayı yıkarken bir yandan hükümrana inatla kafa tutmanın ruhu ve sözleriydi. Mezarında “kargaşa” yazacak olan bir kuşağı anlatırdı şarkı bize; kâbuslarla parçalanıp gittiğimizde, kimsenin başımıza bir çelenk koymayacağı bir ölümü tarif ederdi. <b>“Kuralları kimsenin koymadığı yerde” derdi Peter Sinfield imzalı sözler, “bilgi ölümcül bir arkadaş...” ve “görüyorum ki bütün insanlığın kaderi aptalların elinde.”</b> Mezarlarımızda arkamıza yaslanıp gülebileceğimiz bir gelecek düşü, “Ama korkarım ben yarın ağlıyor olacağım” nakaratıyla biterdi. <b><br/><br/>“Epitaph”</b>ı nicedir dinlememiştim. Yazıya başlarken, bu kırk bir yıllık şarkıya niye birdenbire bu kadar kuvvetli bir hasret, handiyse ihtiyaç duyduğumu, şarkının adı ile yazımın konusu arasındaki bariz ilişki ne kadar açıklayabilir ondan da emin değilim. Ama şarkıyı internetten bulup indirince, Bitlis’ten gelen haberdekine benzer bir kırılmanın sözleri karşıladı beni; kimsenin başlarına çelenk koymadığı, tabutlarına omuz vermediği, kimsenin mezarlarını bile bilmediği, olmayan kitabelerinde görünmeyen harflerle bu ülkenin hakikati yazılan kayıp çocukların da şarkısı olabilirdi bu.
                                    	<br/><br/>
<a class="lnk2" href="/web/20111116055120/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116055120/http://taraf.com.tr/yasemin-congar/makale-mezar-yazisi.htm)
# Öldürülecek romancının emekli tanrıları

*Yasemin Çongar 08.01.2011*

<div class="yazi"><img align="left" alt="Öldürülecek romancının emekli tanrıları" border="0" src="http://www.taraf.com.tr/fotoraflar/makaleler/oldurulecek-romancinin-emekli-tanrilari_3246_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***<br/><br/>Kuşkun yoksa korkmalısın. Orada, yukarıda, başımı kaldırınca sonunu göremediğim o devâsâ boşlukta, gök kubbenin bir ucundan diğer ucuna uzanan hayali bir ipe, gece gündüz rengârenk çamaşırlar asan, tepeden tırnağa siyahlar kuşanmış bir kadındır benim tanrım. Arkası dönüktür hep, yüzünü saklar ama ben onun ateşten bir yeleyle çevrili, geniş, aydınlık çehresinin bir erkek aslanınkine benzediğini düşlerim. Dönüp yüzüme bakmadığı için gücenmem. Dönüp yüzüme baksa, ışığıyla kör olabileceğimi bilirim. <b>“Kuşkun yoksa, korkmalısın” der benim tanrım.</b> Kuşkunun olmadığı yerdeki esaretten kendimi sakınmamı söyler, şüphe duymayan bir yüreğin körleşeceğini fısıldar. Kuşku insanın kendinde başlar nihayet ve “Kendinden kuşkulanmayandan kork” der benim tanrım; böyle dediği için onun da kendinden kuşkulandığını bilirim, ondan korkmam, korkmadığım için onu daha çok severim. <br/><br/>İnsanların birer kum tanesi olduğunun sessiz bilgisindeki huzur, kendilerinin de birer kum tanesi olduğunu görebilenlere has bir duygu sanırım. <b>Başkalarının sıradanlığını, birbirine benzerliğini, küçüklüğünü, geçiciliğini farkeden bir zekâ, bu farkedişin bir ayrıcalık olduğunu sanmaya başladığı anda kendi hakikatinden de kopmuyor mu sizce?</b> Kendini diğer insanlardan daha zeki, hayatı algılayıp anlamaya daha muktedir, dolayısıyla da diğer insanlardan daha fazla, dünyanın, beşerin ve hattâ tanrının farkında olduğunu hisseden kişi mutlaklık sanrısına er geç kaptırmıyor mu kendini, kuşkusuzluğunun esiri olmuyor mu, kendi ışığıyla körleşmiyor mu? <b><br/><br/>Bir esirler adasında yaşadığımızı düşünüyorum bazen.</b> Birer kum tanesi olduklarını bilmeyen, kendi doğrularından zinhar şüphe etmeyenlerimizin kalabalık gürûhu, bir başka kum tanesinin kuşkularını cezalandırmak için fermanlar yazıp fetvalar vermeye kalkıştığında, siyah entarili kadının öğüdünü hatırlayıp, korkuyorum biraz. Bu adadan kaçmak istiyorum. Neyse ki er geç kuvvetli bir dalga vuruyor kıyımıza, köpüklü sularıyla gelip boydan boya kaplıyor kumsalımızı; sonra, geldiği gibi hızla, içimizden bazılarını da sularına katarak çekilmesi uzun sürmüyor. Her seferinde biraz sersem ama bir öncekinden bir nebze daha ayık bir halde, her seferinde, dalganın bir sonraki vuruşunda beni de alıp götürebileceğini bilerek, sarsak, ıslak, tuzlu ve taze, yukarıya bakıp, sadece onun işitebileceği bir sesle gülümsüyorum: <i>Tanrım ne çok çamaşır yıkıyorsun.</i>   <br/><br/><b><br/></b></p>
<h4>Düz dünyanın ters kahramanı </h4>
<p>Edebiyatın kutsalı yoktur. Edebiyat yalan söyler, iftira atar, şoka uğratır, rencide eder. Kendinden kuşku duymayanların en büyük kâbusudur edebiyat, kumsalı yıkayan bir dalga gibidir; gerçeği, gerçek bellediğimiz her şeyi dümdüz ederek arar. <br/><br/>Başka bir kitabı anlatacaktım bugün ama <b><i>Şeytan Ayetleri</i></b>’nin “korsan” yollardan bile olsa, Türkçede yayımlanacak olmasının yarattığı homurtular hasebiyle, 1947 Bombay doğumlu Britanyalı yazar Salman Rushdie’nin son romanı <b><i>Luka and the Fire of Life</i></b>’ı (Luka ve Hayat Ateşi) aldım elime.
                                    	<br/><br/>
<a class="lnk2" href="/web/20111116060313/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116060313/http://taraf.com.tr/yasemin-congar/makale-oldurulecek-romancinin-emekli-tanrilari.htm)
# ‘Yerüşalim’i Yahudileştirmenin sonu

*Yasemin Çongar 11.01.2011*

<div class="yazi"><p><b>“Gözleri var görmezler, kulakları var duymazlar.”</b></p>
<p>İsrail’in en âkil, en vicdanlı adamlarından birinden bahsetmek istiyorum bugün... Elli iki yaşındaki İsviçre doğumlu felsefeci ve psikolog Carlo Strenger, halen Tel Aviv Üniversitesi’nde Klinik Psikoloji Yüksek Lisans Bölümü’nün başkanlığını yapıyor. Strenger aynı zamanda, Yahudi camiasında, Arap-İsrail sorununa adil bir çözüm bulunması için sesini en fazla yükseltenlerden biri.</p>
<p>Strenger, İsrail’de olup biteni anlamak isteyenlerin düzenli olarak takip etmekten yarar sağlayacaklarına inandığım blogundaki son yazısına, <b><i>Kitab-ı Mukaddes</i></b>’in “Mezmur” bölümündeki o ünlü deyişi günümüze uyarlayarak başlamıştı: <b>İsrail sağının gözleri var görmez, kulakları var duymaz.</b> </p>
<p>Ardından, “Geleceğin tarihçileri” diye devam ediyordu, “İsrail’in liderlerinin nasıl bu kadar kör olabildiğini tartışacaklar. David Ben-Gurion’un Altı Gün Savaşı’ndan birkaç hafta sonra gördüğü şeyi, İsrail’in kırk üç yıldır nasıl bir türlü göremediğini merak edecekler...”<br/><br/><b>İsrail sağının bir türlü göremediği şey, Batı Şeria’nın işgalinin sadece Filistinliler açısından bir zulüm değil, İsrail açısından da bir felaket olduğudur.</b> Netanyahu hükümetinin, yeni Yahudi yerleşimlerine yer açmak adına, haftasonunda Doğu Kudüs’teki Shepherd (Çoban) Oteli’ni yıktırması ve Şeyh Cerrah ile Silvan Mahalleleri’ndeki Filistinlileri evlerinden çıkmaya zorlaması, hakikaten genel olarak İsrail sağının, özel olarak da ülkeyi şu anda yöneten koalisyonun iki güçlü adamı Likudçu Başbakan Netanyahu ile İşçi Partili Savunma Bakanı Barak’ın ve görevdeki 18. Knesset’in büyük çoğunluğunun sadece gaddar ve akılsız değil, tıpkı Strenger’in dediği gibi, basbayağı kör ve sağır olduğunu ortaya koyuyor.</p>
<p>Kudüs’ten, doğal olarak “Yerüşalim” diye bahseden Strenger bakın ne diyor: <b>“Yerüşalim’i ‘Yahudileştirme’ çabası artık uluslararası topluluğun seyretmekle yetinemeyeceği kritik eşiği geçmiştir...</b> <b>İsrail’in sağ-kanat siyasetçilerin kafası hiçbir şeyi ama hiçbir şeyi almıyor; onlar, gerçeklerin en basitinin içeri sızamadığı bir sığınakta yaşıyorlar.
                                    	<br/><br/>
<a class="lnk2" href="/web/20111229141626/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-yerusalim-i-yahudilestirmenin-sonu.htm), [web.archive.org (arşiv bağlantısı)](http://web.archive.org/web/20111229141626/http://www.taraf.com.tr:80/yasemin-congar/makale-yerusalim-i-yahudilestirmenin-sonu.htm)
# Lübnan’daki hayalet

*Yasemin Çongar 14.01.2011*

<div class="yazi">Lübnan’ı hiç terk etmeyen o bildik hayalet, adını fısıldıyor yine; “iç savaş” kelimelerinin biteviye tekrarından müteşekkil bir beyaz gürültü yükseliyor Beyrut sokaklarından... Her yeni günün gölgesiyle birlikte doğmasına alışkın bir şehir, gölgenin böyle zamanlarda genişlediğini, koyulaştığını, her yeri kapladığını bilen korlu hafızasıyla sessiz ve kaygılı, bekliyor. Hizbullah’ın önceki akşam bakanlarını çekerek hükümeti düşürmesi, Lübnan’ı bir kez daha kaosun ve muhtemel şiddetin eşiğine getirdi. Amerika ve Avrupa Birliği, Hizbullah’ı eleştiren açıklamalarında her ne kadar o kelimelerden özenle uzak dursalar da, Arap Birliği Genel Sekreteri Amr Musa, <b>“Lübnan’ı iç savaştan kurtaracak tek şey ulusal bir anlaşmadır”</b> diyerek, beyaz gürültüyü şeffaflaştırdı. <br/><br/>Lübnan’daki durumu anlamak, olasılıkları tartmak ve gidişatı öngörmek sıcak haberleri, açıklamaları, perde arkasındaki pazarlıklardan sızanları takip etmeyi gerektiriyor kuşkusuz. Ama dün sanal âlemdeki bu elektronik trafiğin içinde bir an durup arkama yaslanınca, haberlerin ince örtüsü altında bir tür “ahir zaman” destanının da okunmayı beklediği hissine kapıldım ben: <b>Bir baba-oğul vardı bu destanın ortasında; babasının katillerini bulmak isteyen ama katilleri bulup cezalandırmaya kalkarsa, hem iktidarını kaybedebileceğini hem de ülkesini savaşa sürükleyebileceğini bilen bir oğul vardı. Vefayla iktidar, adaletle savaş arasında bir tercihe zorlanmak vardı...</b> Ve her yeni günün gölgesiyle birlikte doğduğu ülkenin üzerine yeniden çöken karanlık, sadece ülke içindeki mezhepsel gerginliklerin değil, civar ülkelerin de siluetiydi aynı zamanda. <br/><br/>Hizbullah’ın, Saad Hariri’nin başbakanlığındaki hükümeti düşürmesi, bir yanıyla, babası Refik Hariri’nin 2005’te kimler tarafından öldürüldüğünün açığa çıkmasını önlemeye dönük bir manevra. Öte yandan, yaşananları, İran’ın Hizbullah üzerinden Suriye’ye ve dünyaya kafa tutması olarak yorumlamak da mümkün.
                                    	<br/><br/>
<a class="lnk2" href="/web/20111116061109/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116061109/http://taraf.com.tr/yasemin-congar/makale-lubnan-daki-hayalet.htm)
# Hayatlarımızın üzerine örtülen o ince tül

*Yasemin Çongar 15.01.2011*

<div class="yazi"><img align="left" alt="Hayatlarımızın üzerine örtülen o ince tül" border="0" src="http://www.taraf.com.tr/fotoraflar/makaleler/hayatlarimizin-uzerine-ortulen-o-ince-tul_3370_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>***</p>
<p>Bir gün temize çekecekler bizi. Hayatlarımız, birarada durmaktan sıkılan tertipli cümlelerin bir türlü terkedip gidemedikleri mesafeli metinlerde özetlenecek. “Ne iyi adamdı,” olacağız mesela, “ne çok güldürürdü.” Ya da “Hoş kadındı, doksanında bile hâlâ güzel ve bakımlıydı. Öldüğünde ayak parmaklarında kırmızı ojeler vardı.” Daha kötüsü de mümkün tabii: “Büyük yazardı; sıradışı bir siyasetçiydi; tarih yaptı...” da diyebilir bazılarımızın özeti. “Romanları çok sattı; gazetesi erken battı; tam on yıl cezaevinde yattı; uluslararası üne sahipti; evli ve dört çocuk babasıydı; iki ay ömrün var demişlerdi, o sekiz ay dayandı” da olabilir sonumuz. <br/><br/><b>Nihayetinde, tek bir tabutta gömecekler bizi.</b> Tek bir mezar taşında donup kalacak çoğulluğumuz. Hepimiz, tek bir tirede tekilleşeceğiz; tırmandığımız onca patika, orta yerinde durup düşündüğümüz onca kavşak, herkesten gizlediğimiz kestirme yollar, kaçamak molalarımızın serin kuytuları ve kimselerden gizleyemediğimiz muazzam “U” dönüşlerimiz, doğum tarihimizle ölüm tarihimiz arasına düşülen tek bir tire gibi, incecik, kısacık, dümdüz bir yola indirgenecek. Sevenlerimiz, “iyi bilirdik” dedikleri tek bir canın ardından rahmet okurken bize, diğer hayatlarımızdaki diğer ‘ben’lerimizi bilen pek kimsemiz kalmayacak geride. Pürüzsüz özetlerimiz, o ‘ben’lerin hiçbirine dokunmayacak.<br/><br/><b>Hayatı hayatlarımızdan “daha önemli” sayıldığından özeti de özetlerimizden “daha uzun” tutacak olanlarımızın ardından kurulacak cümlelerse, sanırım, çoğumuza reva görülecek merhametli yalanlardan daha büyük tahribat yapacak geride kalanların kafasında. </b>Tuğralı kasapları “şair ruhlu padişah” diye belleten, bir şehrin ahalisini sardalya misali “denize dökmekle” övünen tarihimizin, haremine düşkün bir sultanına haremi, rakısına düşkün bir sultanına da içmeyi haram kılan resmî hikâyeleri emsal alındıkça, “büyük” adamların hayatlarını temize çekmeye teşebbüs edenlerin yeni yüzkızartıcı suçlar işlemesi de mubah sayılacak elbet.</p>
<h4><br/>Kendi mitinin tutsağı bir kadın</h4>
<p>Fransa, gelmiş geçmiş en zarif ve en zeki kadınlarından birinin hayatını okuyor şimdi. İstanbullu bir Sefarad ailesinden geldiğini, Osmanlı Telgraf Ajansı’nın Cenevre Bürosu’nu yöneten muharrir Salih Gürcü’nün kızı olduğunu, kendisinin de yıllarca “France Gourdji” ismini taşıdığını sayesinde öğrendiğim kitap, yirminci asırda Fransız gazeteciliğini, kültürünü ve siyasetini şekillendirenlerden biri olan Françoise Giroud’nun etkileyici kişiliğini, kavgalarını ve kaprislerini anlatıyor. Laure Adler yazdığı kitaba, tam da olması gerektiği gibi, kısaca <b><i>Françoise</i></b> adını vermiş.<br/><br/><b><i>Françoise</i></b>, sevgilisi, merkez-sağ siyasetçi Jean-Jacques Servan-Schreiber’le birlikte 1953’te <b><i>L’Express</i></b> dergisini kurup, yıllarca kesin bir otoriteyle yöneten; 1970’lerin ikinci yarısında Gisgard d’Estaing döneminde Kültür Bakanı olan; Jenny Marx, Alma Mahler, Marie Curie gibi olağanüstü kadınların hayatları üzerine kitaplar yazan Giroud’yu anlatmakla yetinmiyor zira... <b>Adler, dikkatini en az “Giroud” kadar “Françoise” üzerinde de yoğunlaştırıyor; toplumsal kimliği ziyadesiyle kuvvetli ve baskın olan olağanüstü bir kadının, sıradan zaaflarla demlenip, sıradan kayıplarla keskinleşen mahrem kimliklerini de kavramaya çalışarak yazıyor.
                                    	<br/><br/>
<a class="lnk2" href="/web/20111116055053/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116055053/http://taraf.com.tr/yasemin-congar/makale-hayatlarimizin-uzerine-ortulen-o-ince-tul.htm)
# Davacı başbakan, inatçı hakikat...

*Yasemin Çongar 18.01.2011*

<div class="yazi"><p>Dün sabah baktım da etraftaki heyecan, <b><i>Taraf</i></b>’ta yok. <b>Başbakan’ın Ahmet Altan’a ve gazetemize, bizim bütçemize göre “yüklüce” bir para talebiyle dava açtığı haberi, internet sitelerinde çok okunadursun, <i>Taraf</i>’ın yazıişlerini, editörlerini, muhabirlerini pek şaşırtmadı. </b>Üç yılı aşkın bir süredir yayımlanıyor bu gazete ve Kadıköy Adliyesi, neredeyse her ay bir tam gününü, yazarlarımız ve muhabirlerimiz hakkındaki davalara ayırıyor. </p>
<p>Darbe planlarını haberleştirince, devletin gizli belgesini yayımlamaktan yargılanıyoruz örneğin; hızlı bir “google” taraması ile AKP’yi kapatmaya kalkanların hukuk bilgisini ve meslek ahlakını sorgulayınca, zat-ı şahanelerinin açtığı “hakaret” davalarına muhatap oluyoruz... Genelkurmay Karargâhı’nda hazırlanmaması gereken bir belgeyi ya da Donanma’nın toprağa gömmemesi gereken silahları gerektiği gibi soruşturmak yerine, birini “kâğıt parçası” diğerini “boru” diye geçiştiren zihniyet, onlarca gencin öldüğü karakol baskınlarını mümkün kılan şikeyi deşen haberlerimiz için de, “Türk Silahlı Kuvvetleri’nin manevi şahsiyeti” adına bizi cezalandırmanın yolunu arıyor. Alıştık velhasıl. <b>Başbakan’ın da, Ahmet Altan’ın “Erdoğan ve kof kabadayılık” yazısının “acıtan” hakikati üzerine düşünmek yerine, hissettiği “acı”nın intikamını mahkemede almak umuduyla, bu “davacılar” kervanına katılmasına da pek şaşırmadık. </b>Hayırlı olsun. </p>
<p>Gazeteciler ve gazeteler yargılanıp duruyor bu memlekette ama gazetelerin ve gazetecilerin sorduğu sorular da zihinlerde zamanla yer ediyor. En yeni örneklere bakın: <b>“Sarıkamış’ta Enver Paşa’nın eksi otuz dokuz derecede dondurduğu doksan bin gencin üzerine, aynı yerde, doksan bin şehit daha vermeye ant içeriz demekten utanmıyor musunuz”</b> sorusu mesela...
                                    	<br/><br/>
<a class="lnk2" href="/web/20111116054514/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116054514/http://taraf.com.tr/yasemin-congar/makale-davaci-basbakan-inatci-hakikat.htm)
# Darbe bavula sığmıyor

*Yasemin Çongar 21.01.2011*

<div class="yazi">İki sayfalık bir belge... Bulunduğu yer: <b><i>Gölcük’teki Donanma Komutanlığı.</i></b> Belgenin adı: Görevlendirme çizelgesi. Çizelgede, dördü binbaşı, yedisi yüzbaşı rütbesinde on bir Jandarma subayının hangi görevde, kimin emrinde çalışacağı belirlenmiş. Görevlendirilen bütün subayların rütbelerinin yanı sıra sicil numaraları da çizelgede tek tek yer alıyor. On bir subayın, dört ayrı görev için dört ayrı ekip halinde faaliyeti öngörülmüş. Görevlerin adları şöyle sıralanıyor: <b>İsmailağa Camii, Beyazıt Camii, Fatih Camii, Eyüp Camii.</b> <br/><br/>Bu iki sayfayı bırakıp, dört sayfalık bir başka belgeye bakıyorum... Belgenin adı: Keşif Sonuç Raporu (İsmailağa Camii). Belgenin bulunduğu yer: <b><i>Gölcük’teki Donanma Komutanlığı.</i></b> <br/><br/>Altında, bir önceki belgede “İsmailağa Ekibi” içinde görevlendirilen Jandarma İstihbarat Yüzbaşı’nın adı var. Rapora konu olan “Vazife,” ilk cümlede ifade edilmiş: <b>“İsmailağa Camii’nin icra edilecek tedhiş faaliyeti için uygunluğunun incelenmesi.”</b> Metnin devamında “Hedefin Tarifi” yapılmış; “Tek bir avlusu, avlu içerisinde bir şadırvanı...” diye başlayıp bir ibadethanenin sakin havasına uygun cümlelerle sürüyor bu bölüm. Bu huzurlu anlatım, “Hedefte Mevcut Emniyet Sistemi,” “Hedefe Müdahale İmkânı” gibi başlıklara geçilince bozuluyor. En sondaki “Sonuç ve Teklifler” bölümü şöyle: <b>“Genelde benzer kılık kıyafet kullanan cami cemaatinin ve bölge halkının birbirlerini tanıyor olmaları, hedef bölgenin çok dar ve küçük olması ve bölgedeki emniyet birimlerinin süratle bölgeye müdahale imkânına sahip olması nedenleriyle bölge faaliyet için uygun değildir.”</b> <br/><br/>Meali: İsmailağa Camii’ne saldırmaya kalkarsak, cemaat içinde kolaylıkla deşifre olmamız, dar alanda sıkışıp kaçamamamız ve polise yakalanma ihtimalimiz var; yapmayalım. <br/><br/>Bu dört sayfalık belgeyi de kenara alıp, bir sonrakine bakıyorum... Altı sayfalık bir başka keşif raporu bu; bu kez “Hedef” Beyazıt Camii. Belgenin bulunduğu yer: <b><i>Gölcük’teki Donanma Komutanlığı. </i></b><br/><br/>Raporu yazan yine adı, rütbesi, sicil numarası belli bir Jandarma Yüzbaşı; “Sonuç ve Teklifler” bölümünde şöyle diyor: <b>“Cuma namazı öncesi camii avlusunun yeterince kalabalık olması ve polisin çok kısa sürede müdahale imkânına karşı faaliyeti icra edenlere çok kolay ve çabuk hedeften sıyrılma imkânı sunması nedeniyle, malzemenin, camii avlusu içerisinde bulunan şadırvana konulmasını, bölgeye intikallerin kiralanacak araçlarla sağlanmasını, araçlar kiralanırken maske isim ve kimlik bilgileri kullanılmak suretiyle personelin isimlerinin deşifre edilmemesini arz ve teklif ederim.
                                    	<br/><br/>
<a class="lnk2" href="/web/20111116060059/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116060059/http://taraf.com.tr/yasemin-congar/makale-darbe-bavula-sigmiyor.htm)
# Küçük tesadüflerden mütevazı mucizelere...

*Yasemin Çongar 22.01.2011*

<div class="yazi"><img align="left" alt="Küçük tesadüflerden mütevazı mucizelere..." border="0" src="http://www.taraf.com.tr/fotoraflar/makaleler/kucuk-tesaduflerden-mutevazi-mucizelere_2132_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
<p>***<br/><br/><b>“Sihirli âlemde tesadüf de yoktur, kaza da”</b> der Beat kuşağının deli dâhisi William S. Burroughs, <b>“birisi istemedikçe hiçbir şey olmaz.”</b> Sihirli bir âlemde yaşadığımıza inananlardanım ben ve belki biraz da bu yüzden, “Tesadüf yoktur” hükmünün soğukluğunu sevmiyorum. <b>Bizi bugün olduğumuz yere getiren, bugün olduğumuz kişi yapan her küçük mucizenin, aslında binlerce küçük tesadüften ibaret olduğunu düşünmenin heyecan verici bir yanı var.</b> “Birisi istemedikçe hiçbir şey olmuyor” belki ama çeşit çeşit insanın çeşit çeşit isteği o kadar farklı biçimlerde, birbiri için o kadar namünasip zamanlarda ve ekseriya birbirinden o kadar habersiz, görünür olmaktan o kadar korkarak, o kadar mahrem mevzilerde tezahür ediyor ki, bu isteklerin buluşması, örtüşmesi ya da çarpışıp çatışarak kendilerinden başka bir şeye dönüşmesi, bence bu sihirli âlemin bizatihi bir lütfu bize. İmkânsız görüneni mümkün kılan her mucizede, imkânsızı isteyen irademiz kadar, o iradeyi başka iradelerle biraraya getiren tesadüflerin de kadri var. </p>
<p>Her birimize bahşedilen şekil şemail; hayata bir kadının rahminde ufacık bir çekirdek olarak geldiğimiz o ilk andan itibaren genlerimizde mahfuz olan geleceğimiz; alışkanlıktan da önce, kromozomlarımızda kodlanmış içgüdülerle sevip bağlandığımız ailemiz; biz daha “istemeyi” bilmezken hayatı bizim için “olduran,” oldururken de irademizin, sevgi ve sadakat potansiyelimizin, heves ve hırslarımızın sınırlarının ilk eskizlerini çizen başlangıcımız, küçük tesadüflerle nakışlanmış küçük birer mucizenin eseri değilse nedir? <b>Her küçük tesadüfün, sayısı meçhul ihtimallerden süzülmüş âzâde olayların biraraya gelmesiyle mümkün olduğunu düşündüğünüzde, siz de benim gibi, beşeri iradenin yüksek sesli gururundan arınıp, uhrevi bir karmaşanın önünde tevazuyla susma arzusu duymuyor musunuz?</b></p>
<p>Hayır; illa ki mutlak ve ilahi bir kudretin işleri değil benim “mucize” dediklerim... Ama muazzam, handiyse sınırsız sayıda elemanı olan devâsâ bir “küme” burası ve burada, adına “tesadüf” dediğimiz şeyin o “mucizevî” mümkünlük mertebesini ölçmek, sonsuzluğun permütasyonlarını hesaplamaya muktedir “ilahi” bir matematikçinin “ilahi” sabrını gerektiriyor. Ya da zamanla, muammadan mustarip olmayı bırakıp, bilmemeyi sevmeye başlıyorsunuz benim gibi; o vakit, karmaşadan medet umarak, imkânsızı ümit ederek beklemek artık eskisi kadar incitmiyor sizi, hesaplarınızdan ziyade hayallerinizle yaşamayı öğreniyorsunuz.</p>
<h4><br/>Okyanusu aşıp gelen bir sürpriz</h4>
<p>Nicole Kidman, yaşama iştahının ve iradesinin gücüyle, kaderine kafa tutmaya karar verdikten sonra, toplumsal kuralları çiğnemeye hevesli ama kendi kişisel kuralları gereği son kertede yine de mahcup tercihlerinin vebalini nefessiz bir ilişkide yavaş yavaş boğularak ödeyen Isabel Archer’ı, romanın hafızamda bıraktığı izden daha güzel ve belki bir nebze daha düz bir kadına dönüştürürken, ben de soluksuz kalıyordum... Yeni Zelandalı yönetmen Jane Campion’ın her sahnesi bir tablo niyetine dura dura seyredilmeyi hak eden filmi bitip, ekran karardığında, hıçkırıklarımı daha başlamadan işiten arkadaşım, önce susarak teskin etti beni, ardından <b>“Sorun, ben hiçbir şey anlamadığımda, senin çok şey anlaman”</b> diye dalgasını geçerek, sadece Isabel Archer’ı değil, beni, bizi, o anki hâl-i pür-melâlimizi de gayet iyi anladığını hissettirip güldürdü. <b>Gece, eve dönerken, Campion’ın sinemada yeniden yarattığı <i>Bir Kadının Portresi</i></b>’ni değil sadece, dilini, duruşunu, hangi diyara uzansa hep içedönük olan bakışını çok sevdiğim yazarın diğer romanlarını da okumayı; onun tekrar tekrar anlattığı duygusal açlık hissini, sıkışmışlığı, bu sıkışmışlıktan kurtulmak, doymak ve doyurmak özlemiyle oradan oraya savrulup, sonunda yine mahpus kalan ruhların kısık ateşli hüznünü hissetmeyi; uzun bir vefasızlığın kefaretini kendimi ödüllendirerek ödemek üzere, Henry James’in cümlelerinde yeniden gezinmeyi istiyordum.
                                    	<br/><br/>
<a class="lnk2" href="/web/20111116054257/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116054257/http://taraf.com.tr/yasemin-congar/makale-kucuk-tesaduflerden-mutevazi-mucizelere.htm)
# ‘İvedikler Savaşı’ değil, demokrasi mücadelesi

*Yasemin Çongar 25.01.2011*

<div class="yazi"><p><b><i>Taraf</i></b>’ın “harika çocukları”ndan Rasim Ozan Kütahyalı’nın geçen hafta yazdığı “Tayyip Erdoğan ve Ahmet Altan” başlıklı yazıları okuyanlar, olup biteni bir <b>“İvedikler Savaşı”</b>ndan ibaret sanabilir. Ben kendi hesabıma, Ahmet Altan’ın, Başbakan’ın son dönemdeki üslup ve politikalarını sert biçimde eleştirmesinden sonra, Başbakan’ın Altan’a ve gazetemize karşı tazminat, üstüne üstlük bir de Altan’a ceza davası açma girişimini, <b>“iki ataerkil adamın akıllarından ziyade, feodal refleksleriyle hareket etmesine”</b> indirgemeyi, “gerçeğe saygısızlık” sayıyorum. Erdoğan’ın ve Altan’ın “sahici” ve “dolaysız” tavırlarına, Rasim’in deyişiyle “yiğit ve delikanlı adam modeline” uygun kişiliklerine odaklanırken, bir yazarla bir siyasetçinin birbirlerine benzeyen ve benzemeyen birikimlerini, kudretlerini, mücadelelerini bir an için bile olsa ikinci plana iterek, onları birer <b>“Recep İvedik”</b> figürü misali karikatürleştirmek ise, kibar ifadesiyle, “delikanlı densizliği”dir.</p>
<p>Ama bence burada asıl önemli olan, tartışmanın özünü gözden kaçırmamak... Rasim, son gelişmeleri <b>“aynı dil ve aynı üslup karşı karşıya, kafa kafaya geldi, mesele de biraz oradan çıktı”</b> diye yorumlarken, eminim, iyiniyetle, samimiyetle yazıyordu ama bu yaklaşım, önemli bir tartışmayı “içeriksizleştirme” riski taşıyor.</p>
<p>Rasim’e döneceğim; önce benzer bir risk taşıyan farklı yaklaşımlara değinmek istiyorum. Haber kanallarının ekranın üstüne iliştirmeyi pek sevdikleri <b>“Liberaller AKP’ye küstü”</b> yazısı, meseleyi kendisine “liberal” demeseler de böyle yaftalanan bir kesimin ve <i>sadece o kesimin</i> feveranı gibi göstermeye çalışıyor. “Endişeli modern” bir çevre, “Biz demedik mi” havasında, Ahmet Altan’ın, <b><i>Taraf</i></b>’ın ve “liberal” denen çevrenin eleştirilerini “gecikmiş bir farkına varış” diye açıklarken, “bu eleştirilerin merkezindeki demokrasi talebini, sivilleşme talebini, Avrupa Birliği’ne entegrasyon için daha fazla çalışma” talebini nedense gözden kaçırıyor. <br/><br/><b>Bugünün Türkiyesinde “Askerî vesayet bitti, sivil vesayet başladı” diye veryansın edebilen bir zihniyet, “liberallerin” Erdoğan’a yönelik eleştirisinin en önemli bileşeni olan “Askerî vesayeti bitirme çabasında niye frene basıyorsunuz, nedir bu Sayıştay Kanunu’ndaki rezalet, askerî malların denetimini halktan gizlemek konusunda orduyla niye anlaşıyorsunuz” sorusuna sahip çıkmaya başlasalar, ne âlâ, bizler buna doğrusu çok memnun oluruz.
                                    	<br/><br/>
<a class="lnk2" href="/web/20111116053947/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116053947/http://taraf.com.tr/yasemin-congar/makale-ivedikler-savasi-degil-demokrasi-mucadelesi.htm)
# Anayasa ve başkanlık

*Yasemin Çongar 26.01.2011*

<div class="yazi"><p>Cumhurbaşkanı Abdullah Gül dün Strasbourg’da, Avrupa Konseyi Parlamenter Meclisi’nde, “demokrasimiz” üzerine soruları yanıtlarken, “Eksiklerimizin farkındayız, özgüven içinde reformlara devam edeceğiz” deyip, eklemiş: <b>“Seçimlerden sonra en önemli gündem maddesi yeni anayasa olacak.”</b></p>
<p>Gül haklı; gelin görün ki, dört buçuk ay sonrasının bu “en önemli” gündem maddesi konusunda, siyaset cephesinden “çıt” çıkmıyor. Oysa haziranda sandığa gittiğimizde, “evet” mührünü hangi partinin hanesine basacağımızı, büyük ölçüde o partinin nasıl bir anayasa istediği belirleyecek: Kürt meselesini “anayasal eşitlik” temelinde çözmeye yardımcı değişikliklere hangi partiler yanaşacak mesela? İçinde on iki kez “Türk” ve “Türklük” kelimeleri geçen bu “ayrımcı” metnin yerini “Türkiye Cumhuriyeti vatandaşlığı” kavramını öne çıkaran “bütünleştirici” bir anayasanın almasını kimler destekleyecek? Temel hak ve özgürlükler konusunda, Avrupa İnsan Hakları Sözleşmesi hükümleriyle tam uyum sağlayacak düzenlemelere partiler destek verecek mi? Silahlı Kuvvetler’in sivil denetime girmesi; YÖK’ün, Diyanet İşleri Başkanlığı’nın, Askerî Yüksek İdare Mahkemesi’nin kaldırılması istenecek mi? <b>Değiştirilmesi teklif bile edilemeyen maddelerin değiştirilmesinin pekâlâ teklif edilebilmesi gerektiğini hangi siyasi lider telaffuz edecek?</b></p>
<p>Bu cevapsız sorular havada süzüledursun, değerli Anayasa Hukukçusu <b>Prof. Dr. Ergun Özbudun</b>, pazartesi günkü <b><i>Taraf</i></b>’ta <b>Neşe Düzel</b>’in sorularını yanıtlarken, “oy sahibi” herkesin beklentisini dillendirdi: <b>“Bütün siyasi partiler kendi anayasa projelerini ana hatları itibarıyla seçim kampanyası sırasında açıklamalılar. Böylece hem halk bu şekilde daha bilinçli oy kullanır hem de önümüzdeki Meclis’in anayasa yapma konusundaki meşruluğu daha da güçlenir.”</b></p>
<p>Bu “sıradan” ama sıradanlığı ölçüsünde “elzem” talebi, Özbudun’un dillendirmesinin –ve tabii, Düzel’in soruyu ona yöneltmesinin– ayrı bir ağırlığı da var kuşkusuz. Özbudun, 2007’de AKP’nin isteği üzerine anayasa taslağı hazırlayan altı kişilik ekibin başkanıydı. Yine aynı söyleşiden öğrendik ki, Özbudun <b>“Sessizce ortadan kalktı”</b> dediği taslağın akıbeti konusunda özel bir açıklama da işitmemiş.
                                    	<br/><br/>
<a class="lnk2" href="/web/20111116113424/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116113424/http://taraf.com.tr/yasemin-congar/makale-anayasa-ve-baskanlik.htm)
# Hakiki dehşetlerin peşinde bir dua kitabı

*Yasemin Çongar 29.01.2011*

<div class="yazi"><img align="left" alt="Hakiki dehşetlerin peşinde bir dua kitabı" border="0" src="http://www.taraf.com.tr/fotoraflar/makaleler/hakiki-dehsetlerin-pesinde-bir-dua-kitabi_5868_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.   <br/><br/>***   <b><br/><br/>Düşünmek nadiren, hatırlamak bazen, dua etmek ise her zaman iki kişilik bir monologdur...</b> “Geçmiş” deyip, tek kelimede hükmünü verdiğin, bir zamanlar hayatınken, giderek seni bile şaşırtan bir hızla yabancılaştığın o müphem diyarda mûkim “eski” bir sevgiliyle konuşmak gibidir dua etmek; şimdi burada, yanıbaşında olsa da, sana yeterince yaklaşmayan, teni tenine değerken bile istediğin gibi dokunamadığın, istediğin gibi dokunmayan, gözlerine yeterince bakmayan, baktığında görmeyen, gördüğünde ne yapacağını kestiremediğin “uzak” bir sevgiliyle konuşmak gibidir. <b><br/><br/>İki kişiden biri hep sustuğu için değil, iki kişiden biri hiç susmadığı için; diğerinin kendisini işitip işitmediğini asla bilmediği halde, bu ihtimali isteyerek, bu ihtimale inanarak, hatta bu ihtimal sayesinde yaşayarak hiç susmadan konuştuğu için, bir ‘<i>monolog</i>’dur dua etmek.</b> Tekinsiz aşklar gibi duaların da hiç tükenmemesi bundandır belki; duaların hep hüzünlü olması bundandır. İşitildiğini bilemeyeceğimiz bir duanın kabulünün bize pekâlâ mümkün görünmesi, dualarımızın her tekrarda taze kalabilmesi bundandır.   <br/><br/><b><br/></b></p>
<h4>Beckett’ın Joyce’dan farkı... </h4>
<p>Yeni asrın ilk on yılının başıyla sonunu tutan iki romanı, <b><i>Corrections</i></b> (Aile Sırları/2001) ve <b><i>Freedom</i></b> (Özgürlük/2010) ile Amerikan edebiyatında postmodernizmin bitişini de muştulayan Jonathan Franzen, yıllar önce bir yazısında, James Joyce’un tefrika halinde yayımlamaya 1918’de başladığı ve bir nevi “modernist manifesto” gibi kabul gören <b><i>Ulysees</i></b> romanını, <b>“Eski Dünya’ya ait, ikonalarda dolu, büyük, soğuk bir katedral”</b>e benzetmişti. <b><i>The Paris Review </i></b>dergisinin son sayısındaki uzun mülakatında, bu eski tarif sorulmuş 1959 doğumlu yazara; o da içinde “sahici” kelimesi hiç geçmese de, bence her şeyden çok “sahicilik” üzerine mükemmel bir cevap vermiş: <br/><br/>“Benim Joyce zamanım henüz gelmedi belki de. Sanatçının <b><i>Bir Genç Adam Olarak Portresi</i></b>’ni çok severim. <b><i>Dublinliler</i></b>’i daha da çok severim. Ama bu kitapların ardından, Joyce’un bir tür statü peşine düştüğü duygusundan kurtaramıyorum kendimi. <b>Eserinin onu yerleştirmesini istediği kategoriyi bizzat kendisi icat ediyordu sanki.</b> Katedral imgesi de buradan geliyor: Öyle muazzam bir şey inşa edeceğim ki, diyor, on yıllar boyu, onun hayranı olacak, onu inceleyeceksiniz.” <br/><br/>Franzen, bu noktada Joyce’un meşrebini büyük ölçüde belirleyen statü düşkünü Cizvit elitizmine getiriyor sözü ve kendisi gibi, Amerika’nın geleneksel eşitlikçi değerleriyle ünlü Orta-Batı bölgesinin sade ruhunu taşıyan bir adamla Cizvit kibri arasındaki uzlaşmazlığa dikkat çekiyor. <b>Amerikalı romancının daha sonra söyledikleri ise, Joyce ile bir başka İrlandalı yazar, Joyce’dan yirmi dört yaş küçük olan ve eseri çoğunlukla “modernizmden post-modernizme bir köprü” muamelesi gören Samuel Beckett (1906-1989) arasında, doğrudan doğruya edebiyatın kılcal damarlarına giren, incelikli olduğu kadar elzem bir kıyaslama: </b>“Beckett gibi birini Joyce’dan çok daha sempatik bulurum. Beckett’ı okumak çoğu zaman Joyce’u okumaktan da zahmetli, dolayısıyla buradaki mesele ‘yazının zorluğu’ değil. <b>Bahsettiğim şey, Beckett’ın hakikaten hissedilmiş bir dehşetin peşine düşüp, o dehşetin içinde mizahı ve evrenselliği bulabildiği duygusunu vermesi.
                                    	<br/><br/>
<a class="lnk2" href="/web/20111116114516/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116114516/http://taraf.com.tr/yasemin-congar/makale-hakiki-dehsetlerin-pesinde-bir-dua-kitabi.htm)
# Obama’nın ‘mübarek’ dönüşü

*Yasemin Çongar 01.02.2011*

<div class="yazi"><p>Biraz eskilere gidelim. Yer, ABD’nin üçüncü büyük şehri Chicago. Tarih, 2 Ekim 2002; 11 Eylül saldırılarının üzerinden bir yıl geçmiş, Başkan Bush’un Irak’ı işgale hazırlandığı günler... Kırk bir yaşındaki Amerikalı senatör, siyasi hayatının en parlak konuşmalarından birini yapıyor. Bu konuşmanın tarihe geçeceğini içten içe umuyor belki ama henüz bilmiyor. Bu konuşmanın tarihe geçmekle kalmayıp, senatörün siyasi hayatını, dolayısıyla da tarihin akışını değiştiren hızlı tırmanışın en önemli kilometre taşlarından biri olacağını hiç kimse bilmiyor. </p>
<p>Irak’ın işgaline, <b>“bütün savaşlara değil, sadece aptalca savaşlara karşıyım”</b> sözleriyle tavır alıyor senatör; ardından “kavga mı etmek istiyorsunuz Başkan Bush” diye sorup, cevabı “alternatif bir kavga” tarifiyle yine kendisi veriyor: <br/><br/><b>“O zaman Ortadoğu’daki sözde müttefiklerimiz olan, Suudların, Mısırlıların, kendi halklarını baskı altında tutmalarına, muhalefeti susturmalarına, yolsuzluğa, eşitsizliğe müsamaha göstermelerine ve ülkelerinin ekonomisini, gençliğin eğitimsiz, istikbalsiz, umutsuz bir kuşak olarak büyümesine yol açacak şekilde kötü yönetmelerine son vermek için kavga edelim.”</b></p>
<p>Aynı senatör, bu konuşmadan tam altı yıl sonra, Beyaz Ev’in ilk siyah sahibi olduğunda, Irak Savaşı’na baştan itibaren kesin bir dille muhalefet etmesinin kendisine “milyonlarca oy” şeklinde geri döndüğünü biliyordu kuşkusuz. Nitekim Başkan Obama, “başkomutan” sıfatıyla Irak Savaşı’nı bitirmeye yönelik adımlar atmaya başladığında, 2002’deki konuşmasının Irak bölümleri birçok kez hatırlandı, tekrarlandı. Ama hafıza-i beşer seçici bir şey; o konuşmanın, Mısır’daki baskı rejimini hedef alan cümlelerinin tozunu üflemek bugünlere kısmetmiş...</p>
<p>Obama ise, bu “üfleme” işini biraz fazla ağırdan aldı. Öyle ki, Amerikan resmî söylemi, Kahire, İskenderiye, Süveyş ve İsmailiye’den gelen isyan görüntülerinin <b>“Mübarek rejiminin sonunu getirebilecek kuvvette bir halk hareketini”</b> işaret ettiği anlaşılmaya başlandığında bile, <b>“Mısır’da istikrar sağlamdır, Mübarek yönetimine desteğimiz sürüyor” </b>çizgisinde kaldı.
                                    	<br/><br/>
<a class="lnk2" href="/web/20111116115733/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116115733/http://taraf.com.tr/yasemin-congar/makale-obama-nin-mubarek-donusu.htm)
# Mübarek’in sonu

*Yasemin Çongar 02.02.2011*

<div class="yazi">Mısırlı Müslümanların dilinde bir ayet vardı dün. Kur’an-ı Kerim’in Ra’d suresinin on birinci ayeti: <b>“Bir kavim, nefsindeki özellikleri değiştirinceye kadar, Allah onların durumunu değiştirmez.”</b> Bu ayet, bazı tefsirlerde, ahlaken bozulmaya işaret eden olumsuz bir manada ifadesini bulsa da, Kahire’nin Tahrir Meydanı’nda toplanan eylemciler, “bir kavmin nefsindeki özellikleri değiştirmesini” olumlu anlamıyla sahiplenmişlerdi. “Mısır halkı artık değişti” diyordu yaşlı babası ve kardeşleri meydanda gösteri yaparken, kendisi Columbia Üniversitesi’nde doktora yaptığı için New York’ta olan Mohseen Khamdar: <b>“Mısırlıların sabrı tükendi. Artık susmayacaklar, artık Mübarek’e itaat etmeyecekler, hak ve özgürlük taleplerinden geri adım atmayacaklar. Bu hareketin Mübarek’i devireceğinden eminim.”</b> <br/><br/>Otuz yaşındaki Mısırlı hukukçu Khamdar’ın “eminim” dediği ihtimali, Başbakan Erdoğan da görüyordu kuşkusuz; Mısır’daki olaylar konusunda bir hafta sustuktan sonra, dün partisinin Meclis grubunda yaptığı konuşmada, doğrudan Mübarek’e seslenerek söylediği şu sözleri, gecikmiş bir “reform” çağrısından ziyade, <b>“Sonun geldi hemşehrim, boşuna direnme, usulünce bırak”</b> uyarısı olarak algıladım ben: <b>“Seninle beraber gelen sadece kefen olacak, başka bir şey gelmeyecek, öyleyse o kefenin kadrini bilelim, hem vicdanımızın sesine hem de halkımızın sesine kulak verelim...”</b> Zaten uluslararası ajanslar da, “Erdoğan’dan, Mısırlı eylemcilere destek” flaşıyla duyurdu bu konuşmayı ve herkes biliyordu ki, Mısır’daki eylemcilerin Mübarek’ten tek talebi vardı artık: Bırakıp gitmesi. <br/><br/>Mısır’ın seksen üç yaşındaki diktatörü, protesto eylemlerinin başladığı önceki salı gününden bu yana, sokakları sakinleştirmeye yönelik iki “taviz” verdi.
                                    	<br/><br/>
<a class="lnk2" href="/web/20111116113520/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116113520/http://taraf.com.tr/yasemin-congar/makale-mubarek-in-sonu.htm)
# Tahrir’e bakarken, Tiananmen’i görmek

*Yasemin Çongar 04.02.2011*

<div class="yazi"><img align="left" alt="Tahrir’e bakarken, Tiananmen’i görmek" border="0" src="http://www.taraf.com.tr/fotoraflar/makaleler/tahrir-e-bakarken-tiananmen-i-dusunmek_9513_orijinal.jpg" style="border-right-width:10px; border-color:#FFFFFF"/><p>Arap sokağı, Çin Komünist Partisi’ni tedirgin ediyor. Ya da şöyle diyebilirim: <b>Pekin’deki rejim, ülkesindeki yarım milyarlık “ordu”dan hiç bu kadar korkmamıştı.</b> <b>Ateşli silahı yok bu “ordu”nun ama tam 475 milyon neferi var. Çin’in internet kullanıcılarından söz ediyorum. </b>Onlar, ayakta durmasını sansüre borçlu bir rejimin birbiriyle ve dünyayla iletişim halindeki “<i>netizen</i>”leri, nettaşları yani; dünyanın en kalabalık <i>online</i> cemaatinin mensupları...</p>
<p>Tunusluların Bin Ali’yi karga tulumba göndermesinden sonra Mağrip’ten Maşrık’a, Arap diktatörlerin sallanmaya başlaması, özellikle de, Mısır’da Mübarek’in her an devrilebileceğini düşündüren muhalif kararlılık, dünyayı adeta hipnotize etti; uluslararası medyanın gözü bölgeden bir an bile ayrılmıyor. Yemen, Ürdün hareketli; “Kaddafi ne zaman devrilecek” sorusu güncel. <b>Çin ise, bu “bölgesel” yoğunlaşma içinde, bir nebze gözlerden ırak kalıyor ve ilk bakışta Arap realitesinden hayli uzak görünüyor belki ama kafanızı Doğu’ya çevirip, biraz dikkatle baktığınızda, Kahire’deki gürültünün en çok işitildiği başkentlerden birinin de Pekin olduğunu anlıyorsunuz.</b></p>
<p>Çin rejimi, malum, <i>Twitter</i> ve <i>Facebook</i> gibi sosyal medya ortamlarına, Batı çıkışlı internet sitelerine ve bazı arama motorlarına erişimi engelliyor. Ama “Çin işi” bazı alternatifler mevcut ve sayıları da hızla artıyor: <i>weibo</i> mesela Çin’de <i>twitter</i> gibi işleyen bir mikrobloglama sitesi; <i>netease</i> ve <i>baidu</i> Çinlilere web hizmeti veren, yüz binlerce kişisel blogu himaye eden şirketler, <i>sina.com </i>ve <i>sohu.com</i> gibi Çin merkezli portallar da var. Komünist rejim, siber uzayı Çinlilere tümüyle kapatmayı beceremiyor velhasıl; iletişim akışı aksasa, eksilse bile, birçok koldan sürüyor. Mısır halkı, Mübarek’e karşı Arap tarihinin en büyük isyanlarından birini başlatınca, Çin rejimi de bu “kolları” gözüne kestirdi; <i>sina.com </i>ve <i>sohu.com</i> üzerinden “Mısır” kelimesiyle arama yapan Çinli nettaşlar, <b>“Yasalar gereği Mısır’la ilgili arama sonuçlarını paylaşamıyoruz” </b>yazısıyla karşılaşıyorlar artık.
                                    	<br/><br/>
<a class="lnk2" href="/web/20111116114512/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116114512/http://taraf.com.tr/yasemin-congar/makale-tahrir-e-bakarken-tiananmen-i-gormek.htm)
# Sonsuzluğun gözümüze sığmayan parçaları

*Yasemin Çongar 05.02.2011*

<div class="yazi"><img align="left" alt="Sonsuzluğun gözümüze sığmayan parçaları" border="0" src="http://www.taraf.com.tr/fotoraflar/makaleler/sonsuzlugun-gozumuze-sigmayan-parcalari_6734_orijinal.jpg" style="border-right-width:10px; border-color:#FFFFFF"/><p>Deliliğin, sinir uçlarımızda başladığını biliyoruz ikimiz de; insanın hissedebildiği ölçüde “delirdiğini” seziyoruz. Cioran’ın dediği gibi, acının dürtmesiyle uyanıyor tenimiz ve herkes tarafından terk edildiğimizde değil, herkesle birlikteyken acı çekmeye başladığımızda yalnız kalıyoruz asıl. “Delilik” dediğimiz şeyin, o yalnızlığı yaşayarak benimsemekle ilgili olduğunu düşünüyorum ben. Acıyla başetmeye çalışmaktan vazgeçmek belki de delirmek; gergin ipin tam orta yerinde bırakıvermek cambazlığı ve kendimiz olmaya başlamak... <b>“Yaşadığı saatlerin ağırlığı altında iki büklüm olmaya hiç kimsenin hakkı yoktur”</b> diyor Cioran, <b>“her insan bir kıyamet imkânını barındırır ve her insan kendi uçurumlarını düzleştirmeye girişir.”</b> Gerçi “delilik” kelimesini kullanmıyor hiç ama ben onun, delirmeyi de anlattığını sanıyorum. Kendi uçurumlarını düzleştirmekten vazgeçmek, “delilik” değil de nedir? <b>Merhamet duygumuzla mücadele azmimizin adına kısaca “sorumluluk” dediğimiz gündelik tezahürleri, ipeksi bir yumuşaklıkla sinir uçlarımızı örterek, hayat kadar, kendimizden de koruyor bizi; bazen burada, huysuz taylar gibi karşılıklı eşinirken, günün birinde gerçekten silkinip şahlanacağımızı, bizi esirgeyen o şalı üzerimizden atıp, sorumluluklarımızdan boşanacağımızı düşünüyorum.</b> Sanırım hakikaten çıplak kalacağız o zaman; eşkin bir yürüyüş tutturacağız ve er geç kendi kıyametimize varacağımızı bilerek, incecik bir yolda, tek başımıza, önce gözlerden, sonra belki hafızalardan da silinerek, yürüyüp gideceğiz.  <br/> <b><br/><br/></b></p>
<h4>Hayatta mı değil mi bilmiyorum</h4>
<p>1911 Romanya doğumlu Emil Michel Cioran’ın otuz sekiz yaşındayken yazdığı, bizde de yarım asır sonra <b><i>Çürümenin Kitabı</i></b> (Metis, Haldun Bayrı’nın çevirisi) adıyla yayımlanan <b><i>Précis de Composition</i></b>’u, yıllar önce kendi kıyametine varmış bir genç adam hediye etmişti bana. Macarca ve Fransızca biliyordu. Onu takip ettiklerine inanıp, herkesten kaçmadığı zamanlarda, kafasında yazıp bitirdiği romanı anlatırdı neşe içinde. Karısını, çocuğunu, evini, üniversitedeki odasını, işini, okumayı, yazmayı, düzenli olarak yıkanmayı ve yemeyi bıraktıktan çok sonra, en son bir arabanın içinde yaşarken gördüm onu, sonra ben de kaybettim. <b><br/><br/>Hayatın bizi bir kez daha ölümle terbiye etmeyi denediği zor bir haftanın sonunda, düşüncelerimi içinde dönüp durdukları daireden <i>Çürümenin Kitabı</i></b> çıkardı; eski bir arkadaşın eprimiş sayfalara sinen kokusunu içime çekip, hayatta mı değil mi onu bile bilmemenin keskin azabını hissettim. Sonra bir meslektaşın, oğluyla birlikte yazdığı kitabı açtım; bir kâbusun içine girdim, bir kıyametin kenarından baktım.   <br/><b><br/><br/></b></p>
<h4>Kendi savaşını yazan savaş muhabiri </h4>
<p>Patrick Cockburn, Ortadoğu’yla ilgilenenlere, özellikle de bölgedeki gelişmeleri Britanya basınından takip edenlere tanıdık gelecek bir isim. 1950 doğumlu İrlandalı gazeteci, 1979’dan itibaren önce <b><i>Financial Times,</i></b> ardından <b><i>Independent </i></b>gazetelerine Irak’tan, Afganistan’dan, Mısır’dan, İsrail’den, Rusya’dan yazdığı haberlerle, Batı’nın bu diyarlara baktığında görmesine, gördüğünde anlamasına yardımcı olmuş bir adam. <b>Cockburn’ün, kendisi de gazeteci olan kardeşi Andrew Cockburn’le birlikte, 11 Eylül saldırılarından iki yıl önce Saddam Hüseyin üzerine yazdığı kitap, Amerika’nın Irak diktatörüne olan marazi ilgisini benzersiz biçimde belgelemişti</b>.
                                    	<br/><br/>
<a class="lnk2" href="/web/20111116114858/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116114858/http://taraf.com.tr/yasemin-congar/makale-sonsuzlugun-gozumuze-sigmayan-parcalari.htm)
# Zavallı Gandi...

*Yasemin Çongar 08.02.2011*

<div class="yazi"><p>Bir gazeteci bir siyasetçiyi beğenmeyebilir; onun tavır, üslup ve politikalarını zayıf, yanlış ya da zararlı bulabilir; o siyasetçiyi bunlardan ötürü eleştirebilir, kınayabilir, hatta bazen yerden yere vurabilir. Bütün bunlar, o gazetecinin söz konusu siyasetçiyi ciddiye aldığını gösterir. <b>Keşke, Kemal Kılıçdaroğlu için bunları yapabilseydim...</b></p>
<p>Dokuz ay önce, Deniz Baykal’ın bir kaset komplosuyla devrilmesi ertesinde, “AKP’yi iktidardan indirecek adam” olarak siyaset sahnemizin orta yerine bırakılıveren CHP liderine “umut” bağlayanlardan hiç olmadım ben.<b> Ana muhalefet partisinin, “derin” bir operasyonla imaj ve lider yenileme çabasına girmesi, bana, seçmende karşılığı olan “gerçek” bir değişikliğin başlangıcı gibi görünmedi çünkü.</b> </p>
<p>Ama Kılıçdaroğlu’nu “ciddiye alabilmeyi” hakikaten istedim... Kendisini liderliğe taşıyan operasyonun çirkinliğine, partisinin içine tıkıldığı Kemalist ideolojinin dar kalıplarına, CHP’yi “topluma değil, devlete ait bir kurum” olarak gören statükocu erkâna ve belki de kendi kapasitesine rağmen, Kılıçdaroğlu’nun “başarılı bir lider” olmasını diledim. </p>
<p>Türkiye’de demokratikleşme adımlarının ağır aksak gitmesi ve Kürt meselesine adil bir çözüm bularak, çeyrek asırlık savaşı bitirme arayışının “arayış” olmanın ötesine bir türlü geçememesinin bir nedeni de, orta yerdeki devasa muhalefet boşluğu... <b>Siyasetimiz, bu ülkeyi kendi korkunç hakikatleriyle yüzleşmeye zorlayan ciddi bir muhalif örgütlenmeden yoksun.</b> Türkiye’nin darbeler tarihini, bilinen ve yeni ortaya çıkan müdahale girişimleri üzerinden sorgulayıp yargılayarak, askerin kışlasından çıkmamasını, siyasetin sivilleştirilmesini, seçilmişlerin üstün kılınmasını iş edinmiş ciddi bir muhalif parti yok. <b>Faili meçhuller, kayıplar, toplu mezarlar hâlâ gündemin önemli maddeleri ve “Hrant için adalet” talebi dört yıl sonra hâlâ karşılığını bulmamış bir talep ama bu gündeme ve bu talebe sahip çıkmayı öncelikleri arasına almış ciddi bir parlamenter muhalefet yok.</b></p>
<p>Hâl böyleyken, yani bütün bu konularda öncülük, işi mehteran adımlarına bağlamaya meyyal olan AKP’ye kalmışken, siyasi gelenekte önemli bir yeri ve parlamentoda temsil gücü olan CHP’nin içinde gerçek bir “muhalif filizlenme” başlaması; AKP’ye “demokrat” içerikli bir muhalefet de yapılabileceğini, yapılması gerektiğini gören CHP’lilerin çıkması; ana muhalefet partisinin, en azından, Türkiye’nin gerçek gündeminin farkında bir profil çizmeye başlaması çok önemli bir kazanım olurdu.
                                    	<br/><br/>
<a class="lnk2" href="/web/20111116113024/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116113024/http://taraf.com.tr/yasemin-congar/makale-zavalli-gandi.htm)
# Mısır’da devrim ve tarih

*Yasemin Çongar 09.02.2011*

<div class="yazi"><img align="left" alt="Mısır’da devrim ve tarih" border="0" src="http://www.taraf.com.tr/fotoraflar/makaleler/misir-da-devrim-ve-tarih_4776_orijinal.jpg" style="border-right-width:10px; border-color:#FFFFFF"/>Böylelerini çok gördük. <b>“Yetmez, yetmez”</b> diye diye sürekli yerinde sayanları; <b><br/><br/>“Biz daha fazla değişimden yanayız”</b> bahanesiyle değişime direnenleri; sadece kendi meşreplerinden olanı <b>“devrimci”</b> sanıp, kendi meşreplerinden olmayanlar <b>“devrim”</b> yaparken kolayından dudak bükenleri çok gördük. Onlara aldırmayın. <b>Kerameti kendinden menkul bir güruh, Mısır’daki muazzam halk hareketini küçümseyip, karalamaya devam ededursun, dünya, Arap tarihinin yeniden yazılıp, Arap ruhunun yeniden şekillenmesine tanıklık etmenin heyecanını yaşıyor.</b> <br/><br/>Kahire’de “Git Mübarek” sloganıyla dün yine Tahrir Meydanı’nı dolduran göstericiler, “isyan bitti” tevatürüne inat, eylemlerinin üçüncü haftasına girerken hâlâ çok kararlı ve çok kalabalık görünüyorlardı. <br/><br/>Bu üç haftanın özet bilançosu bile, sokak eylemlerinin, Mısır’daki statükoyu nasıl sarstığını kanıtlıyor. <br/><br/>Otuz iki yıllık diktatör Hüsnü Mübarek’in eylülde başkanlığı bırakacağını açıklaması, bu açıklama kimseyi tatmin etmeyince de, <b>“Aslında ben hemen bırakmak istiyorum ama...”</b> diyerek, daha hızlı bir geçiş için pazarlığa yanaşması, bu eylemlerle sağlandı. Mübarek’in Ulusal Demokratik Partisi’nin başında tuttuğu, boğazına kadar yolsuzluğa batmış iki yetkili olan Safvet al Şerif ve Ahmet Ezz’in görevi bırakması; onlarla birlikte partiyi yöneten ve Mübarek’in kendisine “halef” seçtiği Cemal Mübarek’in istifa ederek, devletin başına geçme hayallerini ebediyen terk etmek zorunda kalması da yine bu eylemler sayesinde gerçekleşti. Eski İçişleri Bakanı Habib al Adli gibi, Mübarek rejiminin en karanlık bazı figürleri “ev hapsinde” tutulmaya başlandı. Mübarek, seçim yasasının, bütün muhaliflerin seçimlere girebilmesini sağlayacak şekilde serbestleştirilmesinden emekli maaşlarının arttırılmasına kadar bir dizi vaatte bulundu.
                                    	<br/><br/>
<a class="lnk2" href="/web/20111116114824/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116114824/http://taraf.com.tr/yasemin-congar/makale-misir-da-devrim-ve-tarih.htm)
# Mısırlı devrimcinin birkaç ömürlük isyanı

*Yasemin Çongar 12.02.2011*

<div class="yazi"><img align="left" alt="Mısırlı devrimcinin birkaç ömürlük isyanı" border="0" src="http://www.taraf.com.tr/fotoraflar/makaleler/misirli-devrimcinin-birkac-omurluk-isyani_3432_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.   <br/><br/>***   <br/><br/>Kısa, kesik cümlelerle dolaşıyorum Kahire’yi. Virgüllerde oyalanmıyorum hiç; beni oyalayacak virgüller yok bu şehirde. Bir noktadan diğerine giderken, bildiklerinden yorulmuş bir insan çehresi ya da anlatmak istediğinden fazlasını hatırlayan bir taş cephe çıkıyor karşıma. Her cümlede, aynı resme bakıyorum; her cümlede, yeni bir suret görüyorum. <b>Derken, bir ağaca rastlıyorum. Sarı sokağın ortasında yeşil bir müjde gibi dalgalanıyor... Yapraklarının ışıklı hışırtısı, “Hepinizden daha yaşlı olduğum için ihtiyar, hepinizden daha çok yaşayacağım için de gencim” diyor sanki.</b> Gülümsüyorum. Her cümle bir suret, her cümle bir ihtimal. Virgülsüz yürümeyi, iki nokta arasında kendi Kahiremi uydurmayı seviyorum. Her nokta, tek nefeslik bir mola: Kentin kokusunu içime çekmeme yetecek kadar kısa; bu sumaklı kokunun hangi yabancı hayatlarda közlenip, hangi tanıdık tutkularla tüttüğünün arsız hayallerine dalacak kadar da derin. <br/><br/>Ara sokaklardan birine dönünce, elindeki kalaylı bakraçtan su alıp, marullarının üzerine serpen bir manav çıkıyor karşıma. Dükkânından dışarı, köpüklü bir kir sızıyor. Sabah temizliği bitmiş demek. Tezgâhın ortasında, yamru yumru domateslerin kırmızı şehvetiyle iri üzümlerin mor karanlığının arasında, hafızasında kim bilir nice roman saklı bir tahta taburenin üzerinde, camı iştahlı ellerle hârelenmiş kocaman bir kavanoz duruyor. <b>İçindeki kehribar renkli çakıl taşları şeker olmalı. Bir çocuk uzanıyor kavanoza, bir adam tutuyor kolunu. Anlamadığım bir dilde, anladığım bir azar işitiyorum.</b> Yolun kenarında, yüzü avurtlarından ibaret bir ayakkabı boyacısı, müşterilerini oturttuğu yüksek sandalyenin ayaklarının dibine çökmüş, öylece duruyor. Arkasındaki dükkânın camekânı boyunca gerilmiş naylon çamaşır ipinde, tersinden okunan gazeteler asılı; siyah-beyaz sıram sıram bekleşiyorlar. Üst katlardan birinde, pencereye sığmayan şişman bir kadın, örtü silkeliyor. Tatil sabahlarında, kahvaltı masasının nihayet toplanmasından sonraki o tembel boşluğu düşünüyorum. Bardaklarındaki çayı yarım bırakıp sevişmeye başlayan bir çift geliyor aklıma. Kitabı kapatıyorum.<br/>   <b><br/><br/></b></p>
<h4>Proust’un sorularıyla hasbıhal</h4>
<p>Sonallah İbrahim’i tersinden anlatacağım çaresiz. Onu tersinden okudum çünkü... Kötü bir devrimin çocuklarıyız çünkü biz. Dedelerimizin düzünü, bizim tersimiz kılıveren heveskâr acemiler kısırlaştırmaya kalktılar dilimizi; harflere karşı “devrim” yapmayı marifet sandılar; yazıyı hafızadan ayırıp hayattan koparmayı denediler. <b>Kelimeleri, uygun adım soldan sağa süzmeye çabuk alıştı çocuk gözlerimiz; iki kuşak evvelimizin havadislerinden bîhaber kalmaya kolay razı olduk. Yepyeni bir alfabede okumayı sökerken, aslında tarihimizi sökmemeyi öğrendiğimizi nereden bilelim...</b> <br/><br/>İbrahim’i tersinden okumak da, sanırım bu yüzden sarstı beni. Kitaplarını bulup okumaya, Tahrir Meydanı’nda “iyi” bir devrim yapmaya azmedenleri izlerken karar verdiğim 1937 Kahire doğumlu romancı, umduğumun ötesinde, Mısır’ın bugününü değil sadece, aynı zamanda ve belki daha ziyade, kendi geçmişimizi heceletti bana. <b>Onun kısa, kesik cümleleri, kudreti her tezahüründe beni hâlâ şaşırtabilen o kesif “buralılık” duygusunu bir kez daha tellerine ayırıp, şeffaflaştırdı sanki.</b> <br/><br/>Halen Kahire’de, asansörsüz bir apartmanın altıncı katında oturan İbrahim, Türkiye’de ve Batı’da fazla tanınmasa da, 1988’de Nobel’le taçlandırılmasaydı belki onun da hâlâ yabancısı olacağımız Necib Mahfuz’la (1911-2006) birlikte, çağdaş Mısır edebiyatının en kuvvetli iki kaleminden biri sayılıyor.
                                    	<br/><br/>
<a class="lnk2" href="/web/20111116112448/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116112448/http://taraf.com.tr/yasemin-congar/makale-misirli-devrimcinin-birkac-omurluk-isyani.htm)
# İranlı muhalifler ve Gül’ün ziyareti

*Yasemin Çongar 15.02.2011*

<div class="yazi"><p>1971 Tahran doğumlu gazeteci-yazar Farnaz Fassihi’nin <b><i>Wall Street</i></b> <b><i>Journal</i></b>’da anlattığı çocukluk izlenimlerini okuyorum. Fassihi, İran’da otuz iki yıl önceki devrim günlerinde, ailesinin yaşadığı büyük heyecanı tasvir ederken, şimdi Mısır halkı için büyük bir güven ve umut vesilesi olan <b>“Kazandık”</b> duygusunun aynısını, Şah’ı devirmeyi başaran İranlıların da taşıdığını hatırlatıyor.</p>
<p>Hâlihazırda, İran rejiminin dünyaya vermeye çalıştığı mesaj da, esasen, bu <b>“benzerlik”</b> üzerinden şekilleniyor. Mesela, İran devlet televizyonu, 11 şubatta Hüsnü Mübarek’in istifasını duyururken, Muhammed Rıza Pehlevi’nin de yine 11 şubatta devrildiğini vurgulamak için, ekranın üstüne <b>“İki Devrim Arasında: İran 1979-Mısır 2011”</b> diye bir bant atmış.</p>
<p>İran devleti, özel olarak da Cumhurbaşkanı Mahmud Ahmedinejad, Mısır’daki değişimi <b>“Bölge, Amerikan yandaşı liderlerden temizleniyor”</b> basitliğinde anlayıp anlatmaya çalışıyor; Tahrir’den yükselen demokrasi talebinin geniş kapsamını es geçiyor, ve bence çok daha önemlisi, Mübarek’e başkaldıran Mısırlıların, ülkelerini topu topu on sekiz günde taşıdıkları yerin, bugünün İran’ından <b>“daha serbest”</b> bir yer olduğunu görmezden geliyor.</p>
<p>İran rejimi istediği kadar <b>“İran 1979=Mısır 2011”</b> denkleminde derman arasın, geçtiğimiz haftalarda bir milyon kişinin Tahrir Meydanı’ndan dünyaya haykırdığı talepler üzerinden yapılacak bir karşılaştırmanın bizi ulaştıracağı denklem, <b>“İran 2009=Mısır 2011” </b>eşitliğidir.<br/><br/><b>“Mısır’daki coşkulu kutlama manzaraları beni 1979’a götürse bile,” </b>diye yazmış Farnaz Fassihi,<b> “Mısırlı protesto eylemcilerinin talepleri, gazeteci olarak cumhurbaşkanlığı seçimleri ve sonrasını izlediğim 2009 baharında, Tahran sokaklarında işittiğim taleplerle birebir aynıydı.
                                    	<br/><br/>
<a class="lnk2" href="/web/20111116115550/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116115550/http://taraf.com.tr/yasemin-congar/makale-iranli-muhalifler-ve-gul-un-ziyareti.htm)
# ‘Ben’ dediklerimiz ve acıyı ıstırap eylemek

*Yasemin Çongar 19.02.2011*

<div class="yazi"><img align="left" alt="‘Ben’ dediklerimiz ve acıyı ıstırap eylemek" border="0" src="http://www.taraf.com.tr/fotoraflar/makaleler/ben-dediklerimiz-ve-aciyi-istirap-eylemek_7764_orijinal.jpg" style="border-right-width:10px; border-color:#FFFFFF"/><p>Beyin yiyen bir halkın çocuklarıyız biz. Ben küçükken bol limonlusunu severdim. Gri-beyaz kıvrımların arasına sıkardım limonu; kaynatıla kaynatıla iyice yumuşamış lopların içinde yüzdüğü zeytinyağlı sos, ne kadar tuzlu, ne kadar ekşi olursa o kadar iyiydi. <b>Beynini yediğim kuzucuğun hayalini kurmazdım pek. Her lokmada, o kuzunun yeşil bayırlarını da yediğimi düşünmezdim.</b> Önüme konan beyin salatasına iştahla uzanırken, o kuzunun içine doğduğu sürünün teklifsiz kardeşliğinin, kesilmekten kurtuldu diye herkese akıl öğretmeye kalkan ihtiyar bir koyunun tahammülfersâ tembihlerinin, katırtırnaklarının sarı lezzetinin, kekik kokulu bir ikindi vakti onu bir kuytuda yakalayıp canını yakan tek boynuzlu kara koçun da çatalıma takılabileceği aklıma gelmezdi hiç. Kuzuların hafızası değildi soframızın konusu, insanların hafızasıydı. Anneannem <b>“fosfor, protein, D vitamini, zihin açıklığı”</b> filan diyordu. Ben de limonu sıkıp sıkıp yiyordum.   <b><br/><br/></b></p>
<h4>Alışkanlıklardan ibaretiz hepimiz </h4>
<p>Hadi üç asır öncesine gidelim; 1711 doğumlu İskoç filozof David Hume’un yazdıklarından başlayalım. Hume, <b><i>Treatise on Human Nature</i></b>’da (İnsan Doğası Üzerine İnceleme) “ben” dediğimizde aslında ne dediğimiz üzerine düşünür: “Ben kendi adıma, kendim dediğim şeyin mahremiyetine girdiğim zaman, daima şöyle ya da böyle, sıcak ya da soğuk, ışık ya da gölge, aşk ya da nefret, acı ya da haz, biri ya da diğeri olan bir algıya takılıyor ayaklarım. Kendimi her türlü algıdan muaf yakalayamıyorum hiçbir zaman ve belli bir algı olmaksızın hiçbir şeyi gözlemleyemiyorum... Algılarım bütünüyle alınsaydı ve artık düşünemese, hissedemese, göremese, sevemese ya da nefret edemeseydim, tamamen yok olurdum... <b>Hattâ insanlığın geri kalanı için şunu da söylemeye cüret edeceğim ki, onlar, akıl almaz bir hızla birbirini takip eden, sürekli hareket ve akışkanlık içinde olan farklı algıların bir demetinden, bir koleksiyonundan başka bir şey değiller.</b>” <br/><br/>Hume’un “ben” dediği şey, çeşitli, parçalı, değişken ve gevşek bir bütündür velhasıl; doğanın üzerimizdeki oyunlarının bizde yarattığı ve bizi zamanla alıştırdığı algılardan ibaret bir bütün... Fransız filozof Gilles Deleuze’ün (1925-1995) yıllar sonra <b><i>Empirisme et subjectivité</i></b>’de (Ampirizm ve Öznellik) anlamamızı kolaylaştıracağı gibi, Hume’a göre, <b>“Alışkanlıklarız biz; alışkanlıklardan başka hiçbir şey değiliz”</b> aslında: ‘Ben’ deme alışkanlığından başka bir şey değiliz. Her şey ampirik yani; deneye yanıla oluşmuş bir varlık bizim öznelliğimiz, denediği ve yanıldığı sürece var olan bir şey... Benliğimizin aşkın bir yanı yok; doğanın üzerimizde oyun oynamaya başlamasından önce oluşmuş bir öznesi yok aklımızın.   <b><br/><br/></b></p>
<h4>Nesne halimiz ile özne halimiz</h4>
<p>Hume’un karşısına William James’i çıkaran bir kitap okuyorum şimdi. <b>Bir felsefe kitabı değil bu; dünyanın en önemli sinirbilimcilerinden Antonio Damasio’nun insan beyninden yola çıkarak kurduğu bir nevi evrim teorisi...</b> 1944 Lizbon doğumlu, tıp doktorasını anayurdu Portekiz’de tamamladıktan sonra ABD’ye yerleşen ve çalışmalarını halen Güney Kaliforniya Üniversitesi’nde sürdüren Antonio Damasio, <b><i>Self Comes to Mind: Constructing the Conscious Brain</i></b> (Benlik Akla Geliyor: Bilinçli Beynin İnşası) adlı yeni kitabında, yine insan beynine bakıyor. Daha önceki tezleri, en azından <b><i>Descartes’in Yanılgısı: Duygu, Akıl ve İnsan Beyni</i></b> (Bahar Atlamaz’ın çevirisi, Varlık) kitabına yansıdığı kadarıyla, Türkiye’deki meraklılarınca da bilinen Damasio, bu kez benlik üzerine kapsamlı bir teori geliştiriyor. <br/><br/>Teorinin temelinde, pragmatizmin kurucu babası James’in <b>“nesne-olarak-benlik”</b> tanımı var.
                                    	<br/><br/>
<a class="lnk2" href="/web/20111116113517/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116113517/http://taraf.com.tr/yasemin-congar/makale-ben-dediklerimiz-ve-aciyi-istirap-eylemek.htm)
# Ankara susuyor çünkü…

*Yasemin Çongar 22.02.2011*

<div class="yazi">Libya’nın, isimleri çoğumuzun hafızasına, yüz yıl öncesinin Osmanlı-İtalyan Savaşı’na ilişkin bölük pörçük okul bilgileriyle yerleşen şehirlerinde yine kan akıyor. Kurmay Binbaşı Mustafa Kemal’in Aralık 1911’de muharebe kazandığı <b>Tobruk;</b> ardından Ocak 1912’de gözünden yaralandığı ve bir ay tedavi gördükten sonra Mart 1912’de buradaki Osmanlı birliklerinin komutanlığını üstlendiği <b>Derne;</b> aynı aylarda Kurmay Binbaşı Enver’in komutanlığında, Osmanlı’nın tam bir hezimet yaşayarak geri çekilmek zorunda kaldığı <b>Bingazi,</b> bir asır sonra, bu kez, kendilerini 1969 darbesinden beri <b>“Birader Lider ve Devrimin Kılavuzu”</b> unvanıyla yöneten Albay Kaddafi’ye karşı ayaklanan Libya halkının mücadelesine sahne oluyor. <br/><br/>Bu şehirler, siyasi haritası ortadan düz bir çizgiyle ikiye ayrılan Libya’nın doğu yarısında ve bir haftadır devam eden isyanın kalesi konumundalar... <b>Esasen, ülkenin batı yarısında kalan başkent Trablus’tan sonraki ikinci büyük yerleşim merkezi olan Bingazi’nin pazar gününden itibaren isyancıların denetimine geçtiği, Mısır sınırından başlayıp Bingazi istikametinde doğudan batıya doğru sayarsak Tobruk, Derne, Al Bayda ve Al Marj’ın da Kaddafi’nin denetiminden çıktığı bildiriliyor.</b> <br/><br/>Zaten diktatörün en küçük oğlu Seyfülislam Kaddafi, pazartesi sabaha karşı Libya Devlet Televizyonu’ndan yayımlanan tehditkâr konuşmasında, ülkenin doğu-batı olarak bölünebileceğini, isyan durmazsa iç savaşın başlayacağını ve 68 yaşındaki babasının Trablus’taki birlikleri bizzat yönettiğini söylüyordu. <b>“Son adam, hattâ son kadın kalana kadar savaşacağız” </b>diyen Seyfülislam Kaddafi, bir yandan kendi halkını “düşman” bellemiş bir hükümranın hoyrat üslubuyla konuşurken, bir yandan da, sonunun yaklaştığını anlayan bütün zorbaların başvurduğu yalana sarılarak, <b>“Yabancı güçler ülkemizi karıştırıyor”</b> demekten geri durmadı; dahası, yüz yıl öncesinin hatıraları ile o hatıraların canlandıracağını umduğu “anti-emperyalist” duyguları kaşımayı denedi: <b>“Libya’yı, İtalyanlara ve Türklere terk etmeyeceğiz...”</b> <b><br/><br/>Bu son cümlenin, Ankara’yı tek kelimeyle “çıldırttığını” söyleyebilirim.
                                    	<br/><br/>
<a class="lnk2" href="/web/20111116115431/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116115431/http://taraf.com.tr/yasemin-congar/makale-ankara-susuyor-cunku.htm)
# Gözler Suudi Arabistan’da

*Yasemin Çongar 25.02.2011*

<div class="yazi"><p>Libya’daki isyanı, her şeyden çok kendi akli ve ahlaki sınırlarını ortaya koyan bir vahşetle önlemeye çalışan Albay Kaddafi, ülkenin doğu yarısında egemenliği tamamen yitirdikten sonra, batıdaki bazı önemli kentlerden de çekilerek, paralı askerlerinin sayıca çok, mensup olduğu aşiretin de güçlü olduğu başkent Trablus’a sıkışmış görünüyor. <b>“Birader lider” </b>dün öğleden sonra devlet televizyonundan görüntüsüz olarak yayınlanan konuşmasında, ülkesinin durumundan Usame Bin Ladin’i sorumlu tuttu; Libya Dışişleri Bakan Yardımcısı da, El Kaide’nin Derne’de bir “İslami emirlik” kurduğunu açıkladı. Libya’dan ulaşan bağımsız bilgiler ise, isyanı <b>“radikal İslamcı bir küresel şebekenin işi” </b>diye etiketleme amaçlı bu açıklamalarla pek örtüşmüyor. Kaddafi’yi fiilen başlarından atmış olan Tobruk ve Bingazi’de mukim Libyalıların uluslararası ajanslara yansıyan konuşmalarından, muhalif hareketin itici gücünün “din” değil, “ayrımcılığa ve baskıya isyan” olduğunu anlıyorsunuz... <b>Kaddafi’nin hiçbir zaman güvenmediği, dolayısıyla da ülke kaynaklarının paylaşımında sürekli negatif ayrımcılığa maruz kalırken, siyasi baskıdan en fazla pay alan doğu aşiretlerinin isyanın öncülüğünü üstlenmesi sürpriz değil.</b> <b><i>Taraf</i></b>’ın Dış Haberler Editörü <b>Özgün</b> <b>Özçer</b>’in günümüzün en önemli siyaset teorisyenlerinden Amerikalı profesör <b>Benjamin</b> <b>Barber</b>’la yaptığı söyleşiyi okursanız, Kaddafi ailesini yakından tanıyan Barber’ın, kurulu bir devlet düzenine sahip olmayan Libya’yı, Kaddafi sonrasında, aşiretlerin egemenliğinde bir bocalama döneminin beklediğine işaret ettiğini göreceksiniz.<br/><br/><b>Libya’da olup biteni New York, Londra, Roma gibi kentlerden izleyen siyasi ve mali stratejistler ise, Kaddafi sonrasının muhtemel belirsizliği kadar, Libya’dan sonra sıranın nereye geleceği üzerinde de duruyorlardı dün... Her iki açıdan da, anahtar kelimenin “petrol” olması dikkat çekiciydi.</b> “Petrol” deyince, tabii, gözler hemen Suudi Arabistan’a çevriliyor.</p>
<p>Libya’daki isyan, uluslararası petrol şirketlerinin bu ülkedeki çalışmalarını aksatınca, petrolün varil fiyatı 2008’den beri ilk kez 108 dolara ulaştı. Tahminler, Libya’daki kaosun sürmesi halinde, varil başına 160 doları görebileceğimiz yönünde.<br/><br/><b>Suudi Arabistan’ın, işinin ehli Petrol Bakanı Ali İbrahim el Naimi, petrol açığının baş göstermesi halinde, bu açığı kapatmak için gerekeni yapacaklarını söyledi.
                                    	<br/><br/>
<a class="lnk2" href="/web/20111116115311/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116115311/http://taraf.com.tr/yasemin-congar/makale-gozler-suudi-arabistan-da.htm)
# Ardımda kara bir ayin bırakmadan gideceğim 

*Yasemin Çongar 26.02.2011*

<div class="yazi"><img align="left" alt="Ardımda kara bir ayin bırakmadan gideceğim " border="0" src="http://www.taraf.com.tr/fotoraflar/makaleler/ardimda-kara-bir-ayin-birakmadan-gidecegim_8531_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.   <br/><br/>***   <b><br/><br/>“Ben orada, kendi küçük helezonumda, kanatları örselenmiş bir peygamber böceği gibi, iç içe daireler çizerek alçalırken, sen seyrediyor ve görmüyordun beni. Bu mektubu, <i>görmen</i> için yazıyorum... <i>Sevgiliye Son Mektup</i>’un böyle başladığını biliyorsun. Gerisini getirmeyeceğim. Gerisini bilmeni istemiyorum çünkü; görmediğin şeyi göstermeye çalışmak istemiyorum.”</b> <br/><br/>Kitabın son sayfasına, yanmayan bir mumun ışığında titreyen gölgeler halinde yazdım bunları. Hakiki bir aşka hayali bir dipnot yazar gibi... <b>Bazen böyle olur. Bir kitabın izi kalır gözlerinde. Kitaptaki hayat, kitaptaki ölüm incecik birer kesik halinde çizer gözbebeklerini ve artık, gördüğün her şeyin içinden o iki çizgi geçer. </b><br/><br/>Joyce Carol Oates’un, kırk yedi yıllık kocasının ölümü ardından yazdığı hâtıratı okumayı bitirince başucumdaki lambayı söndürdüm; ağır battaniyemin yumuşak karanlığına sığınmak ve o karanlıkta, kendi hakikatime de, Oates’un hikâyesine de hiç benzemeyen, bambaşka bir rüyanın içine gömülmek istedim. Nafile. <b><br/><br/>Bazen böyle olur. Kaçmak istediğin bir hayatın, kaçmak istediğin bir ölümün koynunda bulursun kendini; “bitti” sandığın hikâyenin uykusunu uyursun.</b> Birkaç saat sonra, ıslaklığını penceremi usulca tıpırdatarak haber veren gün henüz ağarmadan uyandığımda, Oates’un hâtıratını da battaniyenin altına çektim çaresiz; son sayfayı açtım, <i>Sevgiliye Son Mektup</i>’u hiç bitirmeyeceğimi yazdım.   <br/><b><br/><br/></b></p>
<h4>Yorucu bir matemin hafifliği </h4>
<p>Duramayan bir kadın Joyce Carol Oates... 1938 doğumlu Amerikalı yazar, ilk hikâye kitabı <b><i>By the North Gate</i></b>’i (Kuzey Kapısında) henüz yirmi beş yaşındayken yayımlatmasından bu yana, kitaplara hiç mola vermiyor. <b><i>A Fair Maiden</i></b> (Güzel Bir Kız), <b><i>The Falls</i></b> (Şelale), <b><i>Sexy</i></b> (Seksî), <b><i>American Appetites</i></b> (Amerikan Damak Zevki) dahil en az bir düzinesi Türkçeye de çevrilen elliden fazla romanı, bin kadar hikâyesi, şiirleri, denemeleri ve piyesleriyle günümüzün en üretken yazarlarından biri o. Ama Oates’un yazma hızı, kitaplarının sayısıyla sabit değil sadece. <b>Yetişmek istediği bir yer var sanki onun, kendi ışığının hızıyla ilerleyen gezgin bir yıldızı var belki; huzmesinin bir ucundan yakalayabilmek için hamle üzerine hamle yapmak zorunda olduğu bir yıldız... </b>Sadık okurlarının artık alıştığı ve sanırım sevdiği üzere, Oates’un her kitabında kendini hissettiren bu hız, beni biraz yoruyor; hikâyenin akıntısına kapılıp akmanın hazzı ile kendimi freni boşalmış bir araçtan bir türlü atamamanın dehşeti arasında nefessiz kalıyorum. <br/><br/>Oates’un yeni kitabı, <b><i>A Widow’s Story: A Memoir </i></b>(Bir Dulun Hikâyesi: Bir Hâtırat) da başlangıçta, benzer bir etki yaptı bende: Yazarın, bu diyardan göçüp giden kocasının ardından bakakalmak, onun bıraktığı boşlukta biraz durup, o boşluğun şeklini sükûnetle düşünmek yerine, hamarat bir dul gibi habire oraya buraya koşuşturmasından, yapaylığıyla içten içe dalga geçtiği bilumum “ölüm ödevi”ni eksiksiz yapma çabasından sersemledim. <b>Hızlı yaşanan, hızlı yazılan bir matemin ancak “hafif” bir matem olabileceğini, hafif bir mateminse “hakiki” bir matem olamayacağını düşünürken yakaladım kendimi ve utandım.</b> Ama sonra tuhaf bir şey oldu: Oates’u bile şaşırttığını sezdiğim, onu, kelimelerinin eleverdiğinden de uzun bir süre durmaya, düşünmeye, derinleşmeye zorladığını sandığım bir hakikat çıktı hâtıratın içinden.
                                    	<br/><br/>
<a class="lnk2" href="/web/20111116115827/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116115827/http://taraf.com.tr/yasemin-congar/makale-ardimda-kara-bir-ayin-birakmadan-gidecegim.htm)
# Bir devrin sonu...

*Yasemin Çongar 02.03.2011*

<div class="yazi"><p>Necmettin Erbakan’ı ebediyete uğurlayan büyük kalabalığı seyrederken, o kalabalığın bütün “tek tip” görünümüne rağmen, hakikatte nasıl da çok renkli, çok sesli bir kalabalık olduğunu düşünüyordum dün.<br/><br/><b>Erbakan’a veda edenlerin çoğunluğu, bir devrin de sonunu vurguluyorlar gibi geldi bana...</b> </p>
<p>Kalabalığın içinde, bunun bir “son” olmadığını düşünenler, o “son”un aslında çoktan geldiğinin farkında olmayanlar da vardı kuşkusuz. <br/><br/><b>Ama çoğunluk, çıkış noktası ister militan Kemalizm, ister militan İslamizm olsun, varış noktası illa ki tek tipçi, ötekileştirici, daraltıcı, sığlaştırıcı, yasakçı ve baskıcı olan ideolojik duruşların yenilmeye mahkûm olduğunun farkındaydı sanki.</b> </p>
<p>Bana öyle geldi...</p>
<p>Saadet Partisi’nin kırmızı atkılarını boyunlarına dolayan gençlere baktım, beline kadar sakallı ihtiyarlara baktım ve –Allah ona ve ailesine sabır versin– cenaze töreninde babasına veda konuşması yapan Fatih Erbakan’a, onu dinlerken başlarını bir an bile yerden kaldırmayan Cumhurbaşkanı Abdullah Gül ile Başbakan Recep Tayyip Erdoğan’a, avluya girişinde tekbirlerle protesto edilen </p>
<p>Birinci Ordu Komutanı Orgeneral Hayri Kıvrıkoğlu’na, namazdan hemen sonra avludan ayrılan Has Parti lideri Numan Kurtulmuş’a baktım. <br/><br/><b>O güruh içinde “yeni” ve “eski” biraradaydı.</b></p>
<p>“Eski,” belki eskidiğini, artık bittiğini, geçmişte kalmaya mahkûm, geleceği kurmaktan uzak olduğunu bilmiyordu henüz ama “yeni,” herşeyin farkındaydı.
                                    	<br/><br/>
<a class="lnk2" href="/web/20111116114743/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116114743/http://taraf.com.tr/yasemin-congar/makale-bir-devrin-sonu.htm)
# Zamanla cilveleşme cüreti ve hayatın kara delikleri 

*Yasemin Çongar 05.03.2011*

<div class="yazi"><img align="left" alt="Zamanla cilveleşme cüreti ve hayatın kara delikleri " border="0" src="http://www.taraf.com.tr/fotoraflar/makaleler/zamanla-cilvelesme-cureti-ve-hayatin-kara_9999_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.  <br/><br/>*** <br/><br/>Trenlerde ters oturan çocukların geçmişle ilişkisini seviyorum ben. Gözümün arkada kalmasını seviyorum. Hayatın içine doğru gerisin geri gitmeyi, makiniste sırtımı dönerek oturmayı seviyorum. Manzaranın benim de az sonra bir parçası haline geleceğim karelerini son âna kadar müphem kılıyor bu duruş; içinden geçip gitmekte olduğum resimlerse sanki daha yavaş eksiliyor penceremden, onları daha çok seyredebiliyorum. <b>Bir yöne giderken mütemadiyen ters yöne bakarak, varmaktan ziyade ayrılmaya odaklanarak, “ileri” ile “geri” arasındaki duruşumu bir tren seferinin kısacık ömrünce olsun değiştirerek, ilerinin aslında “ileri,” gerinin de illa ki “geri” olmayabileceğini kendime hatırlatmayı seviyorum. </b>Zamanla basbayağı cilveleşiyormuşum duygusu veriyor bu bana ve, bütün cilveleşmelerde olduğu gibi, uzak ihtimallere dokunmanın hazzını hissediyorum. Hatta bu ters duruşun, “gözler ileri, başlar yukarı” şiarıyla “uygun adım marş” çekilerek büyütülmüş “Türk çocukları” olarak cümlemizin tedavisi için mütevazı bir başlangıç olabileceğini bile düşünüyorum bazen. Küçükken yaptığım gibi şimdi de ters oturuyorum trenlerde. Dün, mesela, bütün bir günü, İngiltere’nin bağrına doğru gerisin geri giderek geçirdim ben. Başım da dönmedi üstelik; kendime geldim. <br/><br/>İngiltere’nin bağrı dediysem, iflah olmaz bir tembellik içinde ve belki biraz da kendi ayıbımızı sinsice başkasına yansıtma güdüsüyle, ekseriya “İngiltere” diye damgalayıp etnik açıdan tektipleştiriverdiğimiz o büyük krallığın herhangi bir yerinde değil, gerçekten “İngiltere”nin bağrında; İskoç değil, Galli değil, İrlandalı değil, öyle “Britanya” deyip genelleştirilebilecek topraklarda değil, hakikaten adamakıllı “İngiliz” olan bir diyarda, bir kentten diğerine, trenlere binip hep ters oturdum. Sussex’te, Essex’te, Kent’te ve, adı üstünde, Doğu “Anglia” diye topluca vaftiz edilmiş olan Cambridgeshire’da, Norfolk’da, Suffolk’da dolaştım. <br/><br/>Günboyu penceremden eksile eksile hafızamda çoğalan o İngiltere resmine, içinde beyaz huzmeler saklayan kurşuni bir gökyüzüyle ıslak yeşil toprakların arasına sıkışmış bir sükûnet hâkimdi. Sükûnetin içinde, başka bir mevsimi bekleyen üşümüş ağaçlar gördüm. Dişbudaklar, atkestaneleri, söğütler ve adlarını, yıllar önce şimdi bana çocukluğumdan da eski gelen yirmili yaşlarda, Londra’da çalışırken öğrendiğim akçaağaçlar, huşlar, porsukağaçları, birbirinden çıplak, birbirinden gri, belki biraz hüzünlü ama onları gizli bir müzikle topluca dans etmeye hazır iskeletler gibi görebilen bir çocuğun gözünde doğrusu biraz da komiktiler. Buralara adanın kuzeyinden indiği anlatılan İskoç çamlarıyla, en azından bazı türleri yapraklarını kışa teslim etmemiş olan meşelerin koyu yeşil himayesiydi belki de bu iskelet güruhunu böyle tekin ve huzurlu kılan; bilemiyorum. Karnı tok tahıl siloları, uykudan uyandırmaya henüz kıyamadıkları tarlaların kenarında pinekleyen traktörler, otlakların mevsimsizliğine şükreden koyunlar ve kime ait olurlarsa olsunlar ruhları sahipsiz atlar gördüm.<b> </b><b><br/><br/>Kendisi minnacık ama bu toprakların Hıristiyanlaşmasının simgesi sayılan bin yıllık katedrali sayesinde ünü büyük olan Ely şehrinden geçerken, tren istasyonunun iki yanına sıralanmış evlerden birinin arka bahçesinde, boşalmış çiğneme tütünü tenekelerinin içinde mor beyaz sümbüller yetiştiren şişman kadının, soğuğa da, geçip giden trene de hiç aldırmaksızın çayını yudumlarkenki hali, o çok eski, çok rüyalı “çuf çuf” gecelerin sabahında, İstanbul’un arka bahçelerine uyanmayı, Haydarpaşa’ya varmayı hiç istemeyecek kadar seven bir çocuğun, burnunu trenin camına dayayıp seyrettiği tombul teyzelerin paslanmış Vita yağı tenekelerinden sarkan sakız sardunyalarından ve börekli çay saatlerinden başka hiçbir şeye fazla düşkün görünmeyen durgun çehrelerini hatırlattı bana... Arka bahçelerinden tren geçen evlerin dünyanın her yerinde aynı olduklarını düşündüm</b>.  <br/> <b><br/><br/></b></p>
<h4>Ölünce başlayan bir hayat hikâyesi</h4>
<p>Katherine Mansfield trenlerde ters oturur muydu bilmiyorum. Onun tek nefeste hem kudreti hem kırılganlığı soluyan cümlelerinin azımsanmayacak bir bölümünün trenlerde yazıldığını biliyorum ama. Her okuduğumda, bende, geçmişe uzanıp onu yakalamak, sımsıkı tutmak, burada bizimle biraz daha kalması, bizim için başka cümleler de kurması için yalvarmak isteği uyandıran bu Yeni Zelandalı yazarın, İngiltere’nin bağrını trenlerle az deşmediğini biliyorum. Mansfield’ın hayatının içine doğru, “gerisin geri” ilerleyen bir kitap sayesinde biliyorum bunu. Bu yolculuktaki tek refakatçim o kitap; içinden rengârenk damarlar geçen bir mermer parçası; zamanla cilveleşme cüreti itibariyle bugüne dek okuduğum en çarpıcı biyografi belki... Adı, <b><i>Katherine Mansfield: The Story-Teller</i></b> (Katherine Mansfield: Hikâye Anlatıcısı): yazarı, daha önce de özellikle az tanınan kadın edebiyatçıların biyografilerini kaleme almış olan bir İngiliz şair: Kathleen Jones.
                                    	<br/><br/>
<a class="lnk2" href="/web/20111116114520/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116114520/http://taraf.com.tr/yasemin-congar/makale-zamanla-cilvelesme-cureti-ve-hayatin-kara.htm)
# Hoyrat bir hayatı sakin bir romana yeğlemek

*Yasemin Çongar 26.03.2011*

<div class="yazi"><img align="left" alt="Hoyrat bir hayatı sakin bir romana yeğlemek" border="0" src="http://www.taraf.com.tr/fotoraflar/makaleler/hoyrat-bir-hayati-sakin-bir-romana-yeglemek_7826_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, EX LIBRIS / DÜNYA BUNLARI OKUYOR adlı köşede yayımlanmıştır. </p>
<p>*** </p>
<p>Romanlara, sakin bir limana girer gibi girmeyi sevmem ben; onlara sığınmayı sevmem... Açık denizler gibi hoyrat, tekinsiz, hayatla ölüm arasında ama ölüme biraz daha yakın bir şey olsun okuduğum roman; okudukça, fırtınaya tutulsun doğru bildiklerim; cümleler didiklesin içimi, huzur vermesin kelimeler; yazarın anlattıkları, anlatmadıklarını da çağırıp hafızamı biçsin dövsün, yeniden harmanlasın hatıralarımı, beni kimselerin hırpalayamadığı kadar hırpalasın isterim; <b>yazar, öyle karakterlerle gelsin ki üzerime, yoldan çıkarsınlar beni, görmek istemediklerimi göstersinler bana, yapmak isteyip de yapamadıklarımı gözümün önünde yapa yapa korkaklığımdan utandırsınlar; tepemden baksınlar ki tevazuyla küçüleyim; kuytularıma girsinler ki kuytularımla barışayım;</b> yalanlarımı yakalasınlar ki yeni yalanlar uydurayım kendime; yaralarımın kabuklarını kaldırsınlar ki, biraz daha kanayayım; kanadıkça yıkanayım, temizleneyim.</p>
<h4><br/>O yılların Paris’ine böyle dönülmüyor</h4>
<p>Hiç benlik bir hal değil bu: Tek bir nedenle, gayet korunaklı göründüğü için başladım bu romanı okumaya; bir limana benzediği için. <b>Çok yorulmuşum demek.</b> Kışa bir türlü benzemeyen bir kış, evvela kış ortası gibi yapmaya çalışan bir kış sonuna ve hemen birkaç gün sonra, tam da bahar gibi bir bahar başına dönüşürken, her dönüşümünde kendi içinden geçerek, her geçişte yeniden tersyüz olduğu hissini veren bu tuhaf mevsimin kucağında, lodostan da değil, çiçeğe durmuş ağaçlardan da, penceremdeki ışığın her sabah ayrı bir parlaklıkla kırıtmasından bile değil hatta; bütün bunlardan uzak, günün her saatinde deste deste kâğıtların arasında, günün her saatinde biraz bitkin bir halde, çevrem aydınlık da karanlık da olsa, hep aynı loşluğun ortasında oturup, hep aynı beyaz ekrana bakarak, bir devletin kendi iç yazışmalarını içlerinde fazla bir mesnet aramadan, pek bir mizah bulamadan ve neredeyse hiç mola vermeden okumaktan usanmışım.</p>
<p>1965 doğumlu Amerikalı şair ve romancı Paula McLain’in <b>The Paris Wife</b> (Paris’teki Eş) kitabını, biraz durmak, dinlenmek, sığınmak için elime aldığımda, başıma gelecekleri hesaplayamadığımı anlamam uzun sürmedi ama... <b>The Paris Wife</b>, iki sözle çekmişti beni kendine; <b>“Önemli olan Fransa’nın sana ne verdiği değil, neyi senden almadığıydı”</b> diyordu Gertrude Stein ve bunu, <b>“Doğru olan tek bir şey yoktur. Hepsi doğrudur” </b>diyen Ernest Hemingway’e söylüyordu.</p>
<p>Türkçeye, ne hikmetse, <b>Paris Bir Şenliktir</b> (Saydam Özel’in tercümesi, Bilgi Yayınevi, 1975) diye çevrilen <b>A Moveable Feast</b> ’te Hemingway’in 1920’lerin Paris’ini “skeçler” halinde anlatmasını, yıllar içinde, defalarca ve sanırım tam da Hemingway’in istediği üzere “skeçler” halinde okumuştum. Dahası, Michael Reynolds’ın (1937-2000) beş ciltlik Hemingway biyografisini, Hemingway’in romanlarından galiba daha fazla sevmiş; o ciltler arasındaki <b>The Paris Years</b> (Paris Yılları) kitabını ise, Hemingway’in başka hiçbir şeye kolay kolay değişmeyeceğim kısa hikâyeleri ve Paris “skeçleri” kadar benimsemiş; tıpkı onlar gibi, şehirden şehire, kıtadan kıtaya yanımda taşıyıp durmuştum.</p>
<p><b>Şimdi McLain, işte o yıllara, Hemingway’in Gertrude Stein’la, F. Scott Fitzgerald’la, Ezra Pound’la, James Joyce’la, John Dos Passos’la, Joan Miro’yla, Ford Madox Ford’la, Pablo Picasso’yla, Juan Gris’le ve tabii, kadın üstüne kadın üstüne kadınla olduğu Paris günlerine dönmeyi vaat eden bir roman yazmıştı; o kadınlardan birini, Hemingway’in ilk ve belki de en silik karısı, Hadley Richardson’ı aradan seçip ön plana alarak yapmıştı bunu.
                                    	<br/><br/>
<a class="lnk2" href="/web/20111116120058/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116120058/http://taraf.com.tr/yasemin-congar/makale-hoyrat-bir-hayati-sakin-bir-romana-yeglemek.htm)
# Sen haklıydın Rosa: Ça ira! Ça ira!

*Yasemin Çongar 02.04.2011*

<div class="yazi"><img align="left" alt="Sen haklıydın Rosa: Ça ira! Ça ira!" border="0" src="http://www.taraf.com.tr/fotoraflar/makaleler/sen-hakliydin-rosa-ca-ira-ca-ira_7337_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, EX LIBRIS / DÜNYA BUNLARI OKUYOR adlı köşede yayımlanmıştır. </p>
<p>*** </p>
<p>Adını, bugün kendi sınırları içinde bile sayılmayan Levant’ın tuzlu kıyılarında büyümüş esmer ve soylu bir kadından alan ihtiyar kıta, on dokuzuncu yüzyılın son ilkbaharlarından birine girerken, kendisini bekleyen yangından bihaberdi sanırım. <strong>21 Mart 1895 gecesi, bağrında uyuttuğu nice bilgeden biri başını kaldırıp “Nereye” diye sorabilseydi eğer Avrupa’ya, saatlerin savaşa ve faşizme değil, devrime ve özgürlüğe doğru aktığı tahminini işitecekti herhalde ondan.</strong> İnsanlığın binlerce yıllık birikiminin kudreti ve zarafeti emsalsiz eserlerini vakarla üzerinde taşıyan görmüş geçirmiş bir anne, öz evlâdının, elindekiyle yetinmeyip isyankâr olabileceğini pekâlâ hesaba katacaktır zira; ama Bach’ın, Beethoven’ın, Michelangelo’nun, Goethe’nin, Dante’nin torunlarının, orada, kendilerini de var eden o bereketli diyarda, yaratmaya değil yok etmeye, âzâde değil zalim olmaya adanmış bir yeryüzü cehenneminin ateşini yakmaya hazırlandıklarını nereden bilsin.<br/></p>
<p>21 Mart 1895 perşembe gecesi, devrime ve özgürlüğe inanan bir genç kadın, ömrünün tam ortasında durduğundan ve sadece yirmi dört yıl sonra, o cehennemin ateşinde ilk yakılacaklardan biri olarak, Avrupa’nın ölümsüz çocukları arasına katılacağından habersiz, Paris’teki odasında oturmuş, kendisi gibi devrime ve özgürlüğe inanan ama aşka bunlardan da çok inanmasını istediği erkeğe öfkeli bir mektup yazıyordu: </p>
<p><strong>“Ruhunla diz çökmeyi de öğren, yalnızca ben kollarımı açıp seni çağırdığımda değil, ben arkamı döndüğümde de. Kısacası, cömert ol, harca, israf et sevgini benim için. Senden bunu istiyorum! Ne yazık ki seninle sürekli birlikte olmak benim kişiliğimi bozuyor, ama bunu bilmek de seninle boğuşmak için güç veriyor bana. Unutma, teslim olmalısın, çünkü sevgimin gücü nasıl olsa sana boyun eğdirecek. Ah sevgilim, Tanrı şahidim olsun, yeryüzünde başka hiçbir çift böyle bir görev üstlenmemiştir: Birbirlerinden bir insan yaratmak...”</strong></p>
<h4><br/>Yazarak nefes alan bir kadın</h4>
<p>Rosa Luxemburg, kendisinden dört yaş büyük sevgilisi, 1867 Vilnius doğumlu Leo Jogiches’e yazmıştı bu mektubu. Bense şimdi, Luxemburg’un sadece Jogiches’e değil, belki de herbirinden bir “insan” yaratmaya ya da belki onlardaki “insan”ı keşfedip tanıyarak, her seferinde kendi içinden yeni bir “insan” çıkarmaya çalıştığı bütün dostlarına yazdığı mektuplardan oluşan bir kitap okuyorum. <br/></p>
<p>Kitapta, Luxemburg’un, uzunca bir süre elele yürüdükten sonra, 1910’da fena halde kapışıp, karşılıklı argümanları bugün hâlâ ve bence her şeyden ziyade “hız” konusunda bir “hayat dersi” niyetine okunabilecek bir kavgaya tutuştuğu Karl Kautsky’ye yazdığı mektuplar da var; onunla yolunu ayırdıktan sonra bile arkadaşlık etmeyi sürdürdüğü karısı Luise Kautsky’ye yazdıkları da... Tabii, kendisinden on dört yaş büyük arkadaşı, 1907’de <strong>“Alman Sosyal Demokrat Partisi’nde topu topu iki erkek kaldık: O ve ben”</strong> diyeceği Clara Zetkin’e, ve kendisi gibi 1871’de doğan yoldaşı, Alman Komünist Partisi’ni birlikte kurup, 1919’da, Nazizmi içinde çimlendiren o zehirli çekirdeğin, Freikorps’un emriyle, birlikte infaz edileceği Karl Liebknecht’e yazdıkları da.
                                    	<br/><br/>
<a class="lnk2" href="/web/20111116112443/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116112443/http://taraf.com.tr/yasemin-congar/makale-sen-hakliydin-rosa-ca-ira-ca-ira.htm)
# Gerçeği anlatarak çoğaltan bir roman

*Yasemin Çongar 09.04.2011*

<div class="yazi"><img align="left" alt="Gerçeği anlatarak çoğaltan bir roman" border="0" src="http://www.taraf.com.tr/fotoraflar/makaleler/gercegi-anlatarak-cogaltan-bir-roman_8380_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır. </p>
<p>*** </p>
<p>“Şüphe,” der o meşhur Fars atasözü, “bilginin anahtarıdır.” Anahtarın her iki tarafa da çevrilebileceğini söylemez ama; şüphenin, gerçeğin kapısını açabileceği gibi, pekâlâ kilitleyebileceğini de hatırlatmaz. Kendilerine söylenen yalanlardan yıllarca hiç şüphe etmedikleri için gerçeği hiç bilmemiş olanların ülkesinde, gün gelip, her şeyden her zaman şüphe etmeye başladıkları için hiçbir zaman hiçbir şeyi bilemeyecek olanların arasına düşmüştüm. Kırmızısı, siyahı bol bir rüyaydı. Sıkıntılıydı ama “kâbus” demeye dilimin varmadığı kadar kendisiydi hayatın. Yağı alınıp ömrü uzatılmış yalancı sütler misali, beyazı mavisinde kaybolan bir Marmara sabahına uyanmak iyi geldi. <strong>Faşizmden çıkış böyle bir şey diye düşündüm; faşizmden çıkarken, nihilizme yuvarlanmak mümkün. </strong>Şehir rüzgârlıydı. Terasın kenarına dizilmiş, “gel, al beni” dercesine, pır pır pır, dört bir yana bakınan vesikasız deniz dilberlerini seyrettim; öyle bir süre beraberce üşüdük; sonra, varlıklarını bu sabah da canhıraş armağan eden ne mutlu Türk çocuklarının sesi aşağıdaki okul bahçesinden yükselince, huzursuzlanıp, topluca Haliç’e doğru uçtular. İçeri girdim. Bu güzelim memleketin her hal ve koşulda hep güvensiz, görünüşe pek düşkünken bile hiçbir şeyin göründüğü gibi olmadığından her ne hikmetse emin, sevgililerinin sıcak koynundayken de tedirgin ve titrek olan ruhlarının arasından beni çekip alarak, sinekkaydı anlatımıyla bir solukta zihnimi ferahlattıktan sonra, fazla oyalamaksızın, bildik heveslerin bildik korkularla kaynadığı kocaman bir cadı kazanının içine itiveren romanı açtım.</p>
<h4> </h4>
<h4>En temiz günlerimiz temiz değildi</h4>
<p>Benjamín Prado’yu, epey bir zaman önce, bir başka kitabıyla, güzel adına hiç benzemeyen güzel romanı <strong>La nieve esta vacia</strong> (Kar Boşluktur) ile tanımıştım. Üç arkadaştan biri bir cinayet işliyordu o romanda; anlatıcının ve katilin üçünden hangisi olduğunu sonuna kadar anlayamıyordunuz. Romanda, gazetecilik yaparak geçinmeye çalışan bir yazar vardı, hatırlıyorum; rüyalarında kendini hiç görmeyen bir adamın romanını yazıyordu. <strong>Adam, tek bir gece kendi rüyasına girebilse, hayat şahlanacak ve ölüm karşısındaki o muhteşem ama geçici zaferlerinden birini daha kazanacak sanıyordunuz. Olmuyordu.</strong></p>
<p>1961 Madrid doğumlu romancı, hikâyeci, şair ve <strong>El País</strong> yazarı Prado, İspanya’nın en üretken anlatıcılarından biri; “anlatıcı” diyorum çünkü hakikaten anlatan bir yazısı var onun; dilini sevmekten vazgeçmemiş bir gazeteci gibi yazıyor daha ziyade; okurun dikkat penceresinin her an kapanabileceğini bilen bir yazıişleri emektarı gibi tasarruflu tariflerle ilerlerken, atmosferden ve duygudan çok, “anlam” konusunda titizleniyor; onu okurken anlamaya çalışmıyorsunuz hiç, anlıyorsunuz. Prado, İspanya’da iki hafta önce yayımlanan sekizinci romanında, yavanlaşmadan yalın olmayı başarabilen üslûbunu, ülkesinin yakın tarihini yeniden yazma çabasındaki cevval bir gazetecinin maceralarına uyarlayınca, ortaya uzunca bir “röportaj” niyetine de okunabilecek bir kitap çıkmış. Tabii, bunda, romanın konusunun, daha doğrusu, romandaki gazetecinin aydınlatmaya çalıştığı dönemin özelliğinin de büyük payı var. Romanın adı –tercümeye ne hacet– Operación Gladio.</p>
<p>Prado, evet, Soğuk Savaş sırasında NATO’nun, İtalya ve diğer “Batı” Avrupa ülkelerinde, sözümona “komünizm tehlikesine” karşı örgütlediği kontrgerilla operasyonunun marifetlerini anlatıyor.
                                    	<br/><br/>
<a class="lnk2" href="/web/20111116114544/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116114544/http://taraf.com.tr/yasemin-congar/makale-gercegi-anlatarak-cogaltan-bir-roman.htm)
# Tank sesini seven erkeklerin iç sesleri

*Yasemin Çongar 16.04.2011*

<div class="yazi"><img align="left" alt="Tank sesini seven erkeklerin iç sesleri" border="0" src="http://www.taraf.com.tr/fotoraflar/makaleler/tank-sesini-seven-erkeklerin-ic-sesleri_8456_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır. </p>
<p>***</p>
<p>Erkekler, birarada olduklarında müthiş etkiliyorlar beni; onların birbirleriyle ilişkilerini seyretmeyi seviyorum. Belki de, derinlerindeki soğuk ve sıcak su akıntılarını, şaşkın balık sürülerini, köksüz yosun ormanlarını, kırmızı mercanları, morumsu deniz analarını, kabuklu hayvanları, dikenli hayvanları, çarpan, ısıran, bir hamlede parçalayan ya da hiçkimseye bir şey yapmazken oltanın ucundaki yemi yuttuğuyla kalan hayvanları, zamanın kipini tutan batıkları, insan atıklarını, hayat çöplerini, en diplerinde “Bundan da derini var” dercesine kaynayan balçığı, bataklığı ve, tabii, o müthiş sessizliği, soluksuzluğu, karanlığı, herbirini ve hepsini, ütülü bir örtü gibi ustaca gizleyen sakin yüzeyine benzemelerindendir denizin… Belki de, ekseriya, mahmur bir sabah denizi gibi dümdüz görünmelerindendir. <strong>Erkeklerin birbirlerini dalgalandırmalarını seyretmeyi seviyorum.</strong> Onları birarada, oynarken, yarışırken, yardımlaşırken ya da dövüşürken, uzun bir zaman sabırla, ses çıkarmadan seyrederseniz, o durgun ve ketum hallerinin, sığ görüntülerinin usulca değiştiğini farketmeniz mümkün zira; birbirlerinin derinlerini, bunun için hiç uğraşmaksızın, hatta sonunda gördüklerini de pek umursamaksızın yavaş yavaş yukarı çekip, yüzeye çıkardıklarına tanık olmanız, erkeklerin birbirleriyle uğraşırken, kadınlarlarlayken belki de hiç olmadıkları kadar, altüst olabildiklerini görmeniz mümkün.</p>
<h4><br/>Tarih kitabı değil, bir tür karakter romanı</h4>
<p>Tam da böyle bir tanıklığın kitabını okuyorum şimdi; ellili yaşlardaki üç erkeğin ilişkisini anlatıyor kitap: Dwight D. Eisenhower, George S. Patton ve Omar N. Bradley’yi, yani Ike’ı, George’u ve Brad’i anlatıyor. Hukukçu ve askerî tarihçi Jonathan W. Jordan, ABD’de bu ay başında yayımlanan kitabına, <strong>Brothers, Rivals, Victors: Eisenhower, Patton, Bradley and the Partnership that Drove the Allied Conquest in Europe</strong> (Biraderler, Rakipler, Muzafferler: Eisenhower, Patton, Bradley ve Avrupa’nın Müteffik Fethini Yöneten Ortaklık) adını vermiş. İlk bakışta, İkinci Dünya Harbi’nin askerî tarihçilerce defalarca yazılmış hikâyesinin yeni ve yine iddialı bir versiyonuyla karşı karşıya olduğunuz izlenimi veren altı yüz elli sayfalık bir tuğla bu. Ama elinizdekinin bir tarih anlatısından ziyade, bir tür kurgulanmamış karakter romanı olduğunu anlamanız uzun sürmüyor. Harbin cephelerinin, o cephelerdeki vahşetin ve vakarın ya da cephe arkasındaki sefaletin, korkunun, inadın ve umudun objektif bir anlatımı yok bu kitapta. Savaşın bittiği gibi bitmesinde büyük rolü olan Rus generaller Antonov, Rokossovski ve Jukov yok mesela; satır aralarında “tavuskuşu” diye bir kalemde silinen De Gaulle bile yok hatta; Mareşal Montgomery, nam-ı diğer “Monty” ise var ama, daha ziyade Amerikalı muadillerinin diline düşmüş halleriyle var.</p>
<p>Savaşın kendisini değil, savaşın ve dolayısıyla da tarihin gidişatının değişmesine yardım eden üç adamın ilişkisini öğreniyorsunuz <strong>Brothers, Rivals, Victors’ı</strong> okurken. Üçü de Birinci Dünya Harbi’nde savaşmak için çok genç, İkinci Dünya Harbi’nde önemli görevler üstlendiklerinde ise, sırasıyla elli yedi, elli iki ve kırk dokuz yaşlarına varmış olan <strong>George, Ike ve Brad’in tuhaf dostluklarını, o dostluğun rekabetle, kavgayla, kıskançlıkla, keskin kişilik ve üslûp farklılıkları ve hayati kararlara ilişkin görüş ayrılıklarıyla defalarca sınanarak, sınandıkça bir yandan yıpranıp eksilirken, bir yandan da kopan kollarından yeniden üreyen deniz yıldızları gibi çoğalarak gelişmesini, gelişirken de bu üç sıradışı adamın en saklı ve belki en sıradan yanlarının yavaş yavaş temayüz etmesini izliyorsunuz.</strong></p>
<h4><br/>Zengin süvari, fakir piyade, mütevazı taktisyen</h4>
<p>Jordan ne yaptığının farkında kuşkusuz. Kitabın sunuşunda, “Bu bir imparatorluğu yıkmaya gönderilen üç adamın hikâyesidir” diyor:<strong> “Savaşın ve siyasetin, üç olağanüstü askerin yarım asrı aşan bir Amerikan hayatının biriktirdiği önyargıların, kudretlerin, zaafların ve aklın boyadığı bakışlarından anlatılan hikâyesidir.
                                    	<br/><br/>
<a class="lnk2" href="/web/20111116113648/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116113648/http://taraf.com.tr/yasemin-congar/makale-tank-sesini-seven-erkeklerin-ic-sesleri.htm)
# Bir cinayet sanatı olarak gazetecilik...

*Yasemin Çongar 23.04.2011*

<div class="yazi"><img align="left" alt="Bir cinayet sanatı olarak gazetecilik..." border="0" src="http://www.taraf.com.tr/fotoraflar/makaleler/bir-cinayet-sanati-olarak-gazetecilik_1281_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır. </p>
<p>***</p>
<p>Bazen sessiz bir kadın kılığında gelir ölüm. Onunla bir süre yaşarsın, onunla her gün ölürsün. Kaçınılmaz son gelip, o gittiğinde, kendi şeklinde bir yara bırakır içinde. Boşluk gibi bir yara. Yaşadığın müddetçe, her an iki kişilik öleceksindir artık. Yine de, nihayetin gibi korkarsın yaranın iyileşmesinden. Zamandan nefret edersin. Seslerden nefret edersin. Seni boşluğunla bir başına bırakmazlar çünkü. Hiç susmadan hikâye anlatırlar; senin hikâyeni, onun hikâyesini. Tekrar tekrar. Konuşurlar, yazarlar. Sessizliğini de alıp gitmiştir kadın. En çok o sessizliği ararsın.</p>
<p>Yıllar önce okuduğum <strong>The Silent Woman: Sylvia Plath &amp; Ted Hughes</strong> (Sessiz Kadın: Sylvia Plath ve Ted Hughes) kitabından bunlar kalmış hafızamda; kitabın yazarı Janet Malcolm’a ait satırlar değil bunlar, onun benim zihnime yazdırdıkları sadece.</p>
<p>Okuturken yazdıran bir kadın Malcolm. İyi gazeteciliğin sırrı bu etkide saklı olabilirmiş gibi geliyor bana bazen; bilmiyorum. Malcolm’ın, insanın içiyle oynayan yazısını seviyorum ama. <strong>Kasılıp kalabilirsiniz onu okurken; başkalarının vahşeti başkalarının olmaktan çıkar çünkü; kötülüğe öfkelenmekle kalmazsınız, o kötülüğün benzerini kendinizde görür, tanır, utanırsınız</strong>. Malcolm’ı okurken, her sevinçte biraz utanç, her öfkede bir vicdan azabı kaplar içinizi; hakikatli bulup hemfikir olduğunuz her satırdan inatçı bir “acaba” kalır geriye. Emin olduğunuz her şey, cevapsız soruların tevazuuna yenilir. Saklanmadan yazar o, kendisini göstererek yazar; gördüğünüzü pek sevmeyeceksinizdir muhtemelen; olsun, yazısını içinize çentik çentik yerleştirerek yazar. <strong>Malcolm’ın kitaplarında, yazıyı sevmenin yazarı sevmekten farkını da anlarsınız.</strong></p>
<h4> </h4>
<h4>Genç adamın kandırdığı yaşlı dul gibi</h4>
<p>Bir sevgilim vardı. Yıllar önce. <strong>The Silent</strong> <strong>Woman</strong>’dan da önce… Ahlâkından emin bir gazeteciydi. Doğduğumuz ülkelerden uzak mı uzak bir diyarda, önündeki güneşli çimlere bütün gün uzanabildiğiniz eski mi eski bir yurt binasının önünde, çimlere uzanıp konuşurduk. Elimde bir kitap gördü bir gün: <strong>The Journalist and the Murderer</strong> (Gazeteci ve Katil). Geniş bir çenesi, dev bir tebessümü vardı; gülümsediğinde, karşısında büsbütün küçülürdünüz. Kitabı görünce gülümsedi: “Bunu mu okuyorsun? Yerinde olsam okumazdım.”</p>
<p><strong>“Olup biteni fark edemeyecek kadar aptal ya da kendisiyle dolu olmayan her gazeteci, yaptığı şeyin ahlâken savunulamaz olduğunu bilir. Bir tür sırdaştır o; insanların kendini beğenmişliğinden, cehaletinden ya da yalnızlığından beslenir; güvenini kazanır onların, sonra içi sızlamaksızın ihanet eder. Bir sabah uyandığında, aklını başından alan genç adamla birlikte, biriktirdiği bütün paraların da yok oluverdiğini gören safdil bir dul kadın gibi, kendi rızasıyla bir yazının konusu olan kişi de –makale ya da kitap çıktığında– acı dersini öğrenir. Gazeteciler bu vefasızlıklarını, meşreplerine göre türlü şekillerde haklı gösterirler. En cakalı olanlar, ifade özgürlüğünden ve ‘toplumun bilgilenme hakkı’ndan söz ederler; en yeteneksizleri sanattan söz eder; en âdaplıları ekmek parasından dem vurur.”</strong></p>
<p>Okuyorum diye tek tebessümle küçümsendiğim kitabına böyle başlamıştı Malcolm; o zamanlar, onu tanımıyordum. Kitabı okudum; kafamdaki gazetecilik bitti.</p>
<h4> </h4>
<h4>Katliamın hikâyesini yazmak uğruna</h4>
<p>Cinayet suçundan mahkûm olan Jeffrey MacDonald’ın gazeteci Joe McGinniss’e açtığı “yayın yoluyla hakaret” davasını anlatır <strong>The Journalist and the Murderer.</strong></p>
<p>MacDonald, aynı zamanda Amerikan Kara Kuvvetleri’nde subay olan bir hekimdir. Henüz yirmi yedi yaşındayken, 1970 yılında bir şubat günü, sabaha karşı, acil yardım isteğiyle bağlı olduğu üssü arar.
                                    	<br/><br/>
<a class="lnk2" href="/web/20111116113812/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116113812/http://taraf.com.tr/yasemin-congar/makale-bir-cinayet-sanati-olarak-gazetecilik.htm)
# Shakespeare mi bizi yarattı, biz mi onu oynuyoruz

*Yasemin Çongar 30.04.2011*

<div class="yazi"><img align="left" alt="Shakespeare mi bizi yarattı, biz mi onu oynuyoruz" border="0" src="http://www.taraf.com.tr/fotoraflar/makaleler/shakespeare-mi-bizi-yaratti-biz-mi-onu-oynuyoruz_8181_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***<br/><br/>İnsanlar kabukludur, buna inanıyorum; her şey yalanla başlar. Ya da Nabokov’un <b><i>Pnin</i></b>’de dediği gibi, <b>“Bizi ten zırhı kaplamasa ölürüz.”</b> Yaşamak için herkesten biraz saklanmaya ihtiyacımız var ve bu, işin kolay yanı aslında. Zor olan, kendinden saklanması insanın. Zor, hatta belki imkânsız olan, kendini kandırmanın iki çıkmaz ucu arasında koşuşturmayı bırakıp, ortalarda bir yerde koyu bir ağaç gölgesi bulup, oturmak. Taklitlerimizi öğütmekten de, aslımızı demlemekten de söz etmiyorum ama. Orada, yolun ortasında, bir ağacın dibinde, çimen gibi, taş gibi, çimenlerin arasından başını çıkarıp, ardında ıslak bir iz bırakarak taşa tırmanan solucan gibi olmaktan söz ediyorum. Sadece, “olmaktan”; solucanın da, çimenin de, taşın da, izin de, taklidin de, aslın da içinden çıktığı toprak gibi durmaktan, durmaktan, durmaktan söz ediyorum. <b>Kendinden saklanmak zor, zira sanırım herkes için için seziyor ki bu aslında kendini bulmak demek. Hayat, kendi kendini bulmaya çalıştığın biteviye bir saklambaç oyunu gibi göründüğünde gözüne, kendinden hakikaten saklanabilmek için (ya da kendini hakikaten bulmak için), saklandığın yerden çıkıp, oyunu bırakmak gerektiğini anlıyorsun.</b> <br/><br/>Annelerimizin babalarımızın içini bulandıran da bu saklambaç oyunu değil miydi sahi? Sartre’ın, Paris’te bir café’nin tam bir garson gibi davrandığını bilerek öyle davranan garsonunda sırrına erdiği “iyi inanç,” “kötü inanç” halleri bu değil miydi? “Kötü” bildiğimiz kendini kandırmak kadar, “iyi” sandığımız kendinle samimiyetin de bir nevi “proje” olduğunu ve her proje gibi, hayatın nezdinde nafile kaldığını bizden çok önce hissetmedi mi Sartre’ın çocukları? Yine de bir çıkış aramadılar mı? Taze bir inatla “proje” yapmadılar mı? “Bu roldeyim, çünkü özgür değilim” ile “Bir ben varım, bir de aslım var”ın arasından geçip, yeryüzü cennetine çıkmayı denemediler mi? Bizim kuşağın farkı biraz da bu değil mi zaten?<b> Geçip gitmenin değil, orta yerde durmanın; cennetten vazgeçip, arafa alışmanın kuşağı değil miyiz biz?</b> İçine kayarcasına girip yerleşiverdiğimiz, “bizim” kıldığımız bütün o ikincil, o taklit, o olması gerektiği gibi olan rollerde herkes kadar kendimizi de kandırdığımızın söylenmesi gerekmedi bize zira; bir gerçek benlik, bir ilk hâl, her türlü kökten, taslaktan bağımsız bir asıl,kendine rağmen bir özlük ve özgürlük düşünün de, nihayetinde imkânsızlığı ölçüsünde samimiyetsiz ve saçma olduğunu anlatmalarına gerek kalmadı. Keşfedilmiş kıtalar arasında doğduk biz. Cennetlerin cehenneme dönüştüğünü görerek büyüdük. <b>“Kafatası, bir uzay yolcusunun miğferidir. Ya içinde kalırsın ya yok olursun. Ölüm çıplanmadır, ölüm paylaşımdır”</b> (<i>Pnin</i>, İletişim, Tomris Uyar’ın çevirisi) diyen Nabokov’u çoktan içselleştirmiştik sanki. Hem yankılansın diye sanal âleme bırakmak istediğimiz, hem de daha bırakırken peşi sıra iki nokta üstüste ekleyip, ardından bir parantez kapatarak söndürdüğümüz o yumuşak gülüşlerimizin gizlediği sert yalnızlığımızı, biraz da bu sayede, sükûnet içinde yaşıyoruz çok şükür.   <br/><b><br/><br/></b></p>
<h3>İkiziyle bir bütün olmak isteyen çocuk</h3>
<p>Asıl ile taklit, sahte ile sahici arasında seke seke yazan bir adamın romanını okudum dün gece; varoluşçuluğun “ben”inden postmodernizmin “ben”ine küçük sıçrayışlarla ilerleyen bir roman. Yazar aklının dalgakıranı yokmuş, edebiyatta oyunculuğun sonu yokmuş anladım. Arthur Phillips, <b><i>Prague</i></b> / <i>Prag</i> (Metis, Aslı Biçen’in tercümesi) ve <b><i>The Song is You</i></b> / <i>O Şarkı Sensin</i> (Artemis, Zeynep Heyzen Ateş’in tercümesi) romanlarıyla bizde de tanınan 1969 doğumlu Amerikalı bir yazar. Doğrusu, ben onu tanımıyordum. ABD’de 19 nisanda piyasaya çıkan <b><i>The Tragedy of Arthur</i></b>’u (Arthur’un Trajedisi) edinmek için hiç beklemeden soluğu elektronik kitapçıda almama, romanın bir anda ünlenmesine sebep olan oyunculuğundan ziyade, bir şehir kardeşliğinin sebep olduğunu da itiraf etmeliyim.
                                    	<br/><br/>
<a class="lnk2" href="/web/20111116112728/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116112728/http://taraf.com.tr/yasemin-congar/makale-shakespeare-mi-bizi-yaratti-biz-mi-onu-oynuyoruz.htm)
# Kefene girmeye gidenlerle samimi sohbetler

*Yasemin Çongar 07.05.2011*

<div class="yazi"><img align="left" alt="Kefene girmeye gidenlerle samimi sohbetler" border="0" src="http://www.taraf.com.tr/fotoraflar/makaleler/kefene-girmeye-gidenlerle-samimi-sohbetler_5432_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Gazetede sabah toplantısı. Amerika “bir numaralı” düşmanını denize bırakmış. Umman Denizi'ne. Gözünden vurup öldürdükten sonra. Duasını ederek; beyaz bir kefen içinde. Aklım kefenin içinde. Aklım denizin dibinde. Cenazesini görmedik.</p>
<p>Not defterimin bir alt satırı. Aklım bayrağa sarılı tabutlarda. Cenazelerini gördük. <strong>Bugün Kastamonu: Ayyıldız eşittir bir polis eşittir bir şehit. Dün Diyarbakır: Kırmızı, sarı, yeşil eşittir dört gerilla eşittir dört şehit.</strong></p>
<p>Birkaç saat sonra Yüksekova'da milliyetçi bir Kürt, dindar bir Kürdü öldürecek. “‘Kürt Kürdü vurdu’ dersek Kürtler alınır” diyecek bir Kürt arkadaşım. “Vurmadı mı,” diyecek bir başkası. Defterime yazacağım: Vurmadı mı? Ama bunu bilmiyorum henüz. O sırada Kürt Kürdü vurmadı daha.<strong> “Böyle giderse, Kürtler birbirlerini öldürecekler” </strong>diyorum sadece. Bu sefer, yüksek sesle. Neden böyle dediğimi de tam bilmiyorum.</p>
<p>Sabah toplantısı sürüyor. Pusudan konuşuyoruz. <strong>Karşı tarafın başkanını öldürmeye kalkarsan, senin başkanına da aynısını yapacaklarını hesaplaman gerekir. “Çünkü” diyor Ahmet Altan, “savaşın bir kuralı vardır. Bir mantığı... O mantığa uyarak savaşırsın.”</strong> Kuralları önemseyerek söylüyor. Haklı. Savaşların da bir denklemi var. Ve, evet, orantısı kurulup, ölçüye vurulabilen bir şey şiddet. Gazetenin sabah toplantısı, olaylar kadar, kuralların da konuşulduğu bir yer. Benimse içim eziliyor. Susuyorum. Kimsenin duymayacağı birşeyler söylüyorum susarak. Onları defterime yazıyorum: <strong>“Kuralına uygun oynanan bir oyun savaş; belki de bunun için cinnetten bin beter...”</strong></p>
<p>On yıl önce, çeliğin erimesini seyrettiğim o eylül sabahında, cinnet miydi bu, savaş mı yoksa, karar verememiştim. Hatırlıyorum. Günlerce böğüre böğüre ağladım. En çok karnımdaki bebek için korkarak, ve utanarak bundan. 1370 santigrat derecede eriyormuş çelik. Hatırlıyorum. Ve 950 derecede, iki saat boyunca yandığında, bir avuç kül oluyor insan vücudu. Vücudumuz. Ne çok şey öğrendik. Ne çok cenaze gördük. Aklım hâlâ kefenin içinde benim. Denize bırakılan bir cesedin, toprağa gömülen bir cesetten dört kat daha hızlı çürüdüğünü okumuştum bir yerde. Susup, not düşüyorum: <strong>“Kül olup savrulabilmek de bir talihtir elbet...” </strong>Bu satırla defterimin sayfası doluyor. Tabutların denklemini düşünüyorum. Kül olmanın derecesini. Çürümenin hızını. Bayrağa sarılı tabutların bir bir açılmasını düşünüyorum. Kefenin beyazının toprakta kaybolduğu o ilk anı... Vedayı. Toplantı da bitiyor nihayet.</p>
<h4> </h4>
<h4>Öldürmekle barışabilmiş bir insan türü</h4>
<p>Cebinde Fransız ve Amerikan pasaportlarıyla dünyayı dolaşıp duran, Paris’te Bilimsel Araştırmalar Ulusal Merkezi’nde çalışırken, bir yandan da okyanusun öte yakasındaki Michigan Üniversitesi’nde ders veren 1952 New York doğumlu antropolog Scott Atran için tek soruyla başlamış her şey: <strong>“Kendimden başka tür bir insan olmak nasıl bir şey olurdu acaba?”</strong></p>
<p>Başka bir insan demiyor bakın, başka tür bir insan diyor; zaten beni de ilk bu sözüyle durdurdu kitap. Nedense tırtıllarla kelebekleri düşündüm. Atran'ın ABD'de 2010 sonunda yayımlanan kitabının adı, <strong>Talking to the Enemy: Violent Extremism, Sacred Values and What it Means to be Human </strong>(Düşmanla Konuşmak: Şedid Aşırıcılık, Kutsal Değerler ve İnsan Olmanın Anlamı). İnsan olmanın anlamı, diyor bakın; sadece insan olmanın. Sahiden böyle bir anlam varsa eğer, içinde sessizce ipeğimizi dokuduğumuz bir örnek kozalarımız varsa yani senin ve benim; burada bize hayattaki her şeymiş gibi ve hiç bitmeyecekmiş gibi gelen bu geçici uğraşa böylesine gömülmüşken, kendimizden başka bir tür insanın da olma ihtimalini nereden bileceğiz? O türü nasıl anlayacağız? <strong>Kozasındaki tırtıl, kozayı parçalayıp giden kelebeği ne kadar görür? Bir tırtıl ya da bir kelebek, bu kısacık ömrüne dut yaprağına bırakılmış bir yumurta olarak başladığını ne kadar düşünür?</strong></p>
<p>Bu yumuşak sorularıma sert cevaplar vermesini bekleyerek okudum Atran'ın kitabını.
                                    	<br/><br/>
<a class="lnk2" href="/web/20111116115616/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116115616/http://taraf.com.tr/yasemin-congar/makale-kefene-girmeye-gidenlerle-samimi-sohbetler.htm)
# Homeros’un renkleri ve dil kâşifliği

*Yasemin Çongar 14.05.2011*

<div class="yazi"><img align="left" alt="Homeros’un renkleri ve dil kâşifliği" border="0" src="http://www.taraf.com.tr/fotoraflar/makaleler/homeros-un-renkleri-ve-dil-kasifligi_82_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Rüyalarınızın dili değiştiğinde, ruhunuz da içine doğmadığınız bir diyara ışınlanmıştır artık. Ya da ben öyle sanırdım. Sonra uyku, anadilimdeki sevinçlerin içinden altyazısız kâbuslar çıkarmaya başladığım bir işe dönüştü. Türkçe idiller söyleyen korom, İngilizce trajedilerin korosuna karıştı. Meşakkatli bir gece mesaisi yani. İki dilin evine birden yerleşip, bir de onların hısım akrabasıyla hasbıhale başladınız mı, şeylerin adları kolay kolay karışmıyor birbirine ama şeylerin duygusu değişiyor hafiften. İki evin usulleri farklı, üslûbu farklı, neyi nasıl adlandırdıkları değil sadece, neleri adlandırmayı seçip, neleri adsız bıraktıkları da farklı.<br/><br/><strong>Birisi anadiliniz, anaocağınız; insanın kendi dilini yeterince sevmemesi, sevdiğini gösterememesi, kendi dilinde eksik, kendi dilinde misafir, kendi dilinde sığıntı hissetmesi her cümlede biraz daha ölmenin tarifi değilse nedir?</strong> Diğeri, diğerleri, dünya eviniz; sayesinde başka diyarların insanını tanıdığınız, başka diyarların hikâyelerini sevdiğiniz, içinde “öteki” sandıklarınızla hemhal olup, cehaletinizle yüzleştiğiniz, yüzleştikçe, insanlığın mahdut zihniyetinin belki de en sahici cümlesiyle, sorular sorulabileceği gibi mânâyla susulabileceğini de bilerek, usulca <strong>“Bilmiyorum”</strong> diyebildiğiniz, bunu söylemenin bir boyuneğiş kadar bir başkaldırı da olduğunu kavramaya başladığınız, bilmediğini bilmenin tevazuunu, bilme iddiasının tahakkümüne yeğlemeyi öğrendiğiniz yer.</p>
<p>Velhasıl, bir vakit geliyor, artık seçmeniz gerekmiyor. Araftalık bizim tabiatımız zira; marşlarla, antlarla, törenlerle, “şair ruhlu bir padişahtı”lar ve “düşmanı denize döktük”lerle törpülenmeye çalışılan asi ve gerçek tabiatımız. Bir vakit geliyor, içine doğmadığınız bir diyarın dilinde gördüğünüz rüya, ruhunuzu ışınlamak şöyle dursun, anadilinize büsbütün bağlıyor sizi. <strong>Dillerin şeylere verdikleri farklı adların, işin “öğrenme” kısmında kaldığını seziyorsunuz çünkü. Yavaş yavaş farkına varıyorsunuz ki, esrarın aslı, farklı dillerin farklı şeyleri adlandırmayı seçmesinde ve seçmemesinde saklı.</strong></p>
<p>Her dil, kulağına bir kez bile eğilinmemiş, bir kelimecik olsun fısıldanmamış “adsız” şeylerle dolu; her dilde ya hiç doğmamış ya da göbekbağı bir türlü kesilmemiş nesneler, haller, duygular var. Anadilinizin bir adla kutsamadığı şeylerin bilgisi de işte, işin “keşif” kısmına ait. Ve aslında dil, ancak keşfine çıktığınız, kadim anlamlar için toprağını kazıp, yeni tarifler peşinde yollarını yürüdüğünüz vakit, sahiden sizin olmaya başlayan bir şey.</p>
<h4> </h4>
<h4>Bütün renkler aynı hızla kirlenmiyordu</h4>
<p>William Gladstone kırk dokuz yaşında ve ayrı zamanlarda dört defa yapacağı başbakanlık görevine ilk kez gelmesine daha on yıl varken, Britanya tahtının temsilcisi olarak, İyon Denizi’ndeki yedi adalara vardığında, klasik formuna uygun konuştuğu Eski Yunanca’sıyla şaşırtmıştı ahaliyi. Adalılar, bir İngiliz devlet adamının, İsa’dan önce dördüncü ve beşinci yüzyıllarda olgunlaşan bu dili bu kadar iyi konuşmasına değil, hiç anlamadıkları bir dili konuşmasına hayret etmişlerdi. Zira Korfu’nun, İthaki’nin sokak dili, modern Yunanca bile değildi o sıralar, denizde yıkanmış tuzlu bir İtalyancaydı. <strong>Yıl 1858’di ve Gladstone, dünyaya, İlyada ve Odise’nin tariflerinin içinden bakmak isteyen bir adamdı hâlâ.</strong> Eğer hakikaten yaşadıysa Homeros’tu onun kahramanı; eğer yaşamadıysa, onu yaratan dildi.</p>
<p>O dilin zenginliği kadar, darlığı da ilgisini çekiyordu Gladstone’un. Hiç “mavi” yoktu Homeros’ta; deniz “şarap gibi”ydi malûm ama öküzler de şarap gibiydi. Bir denize bakıyordu Gladstone bir öküzlere, aynı rengi görmüyordu. Bazen “ioeis” yani menekşe moru da oluyordu deniz ama yün de menekşe moruydu Homeros’un gözünde, dağlar da, demir de.
                                    	<br/><br/>
<a class="lnk2" href="/web/20111116113858/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116113858/http://taraf.com.tr/yasemin-congar/makale-homeros-un-renkleri-ve-dil-kasifligi.htm)
# Geniş loşluğumuzda bir şey parıldıyor

*Yasemin Çongar 21.05.2011*

<div class="yazi"><img align="left" alt="Geniş loşluğumuzda bir şey parıldıyor" border="0" src="http://www.taraf.com.tr/fotoraflar/makaleler/genis-loslugumuzda-bir-sey-parildiyor_9463_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Yalnızlık paylaşılmasaydı eğer, edebiyat olmazdı. Birbirimize bu kadar benzemeseydik, edebiyat olmazdı. Hayatlarımızın en büyük ortak paydasının yalnızlığımız olduğunu hissettiğimiz için mi başladık hikâyeler anlatmaya, yoksa hikâyelerin içinden geçerken mi, bu kahır kardeşliğini keşfettik, tam bilmiyorum. Yansıtmaktan söz etmiyorum ama; başkasının hikâyelerini kendimizin kılmaktan söz ediyorum. <strong>Daha ziyade, sırları dökülen eski, ağır bir taş ayna gibi yüzümüze çarptıktan sonra geri dönmeyen sûret parçalarından söz ediyorum ben.</strong> Bizi, herbirimizi, kalbimizin atmaya başladığı kırmızı karanlıktan soğuk beyaz ışığa çıkardıkları o ilk andan, bireyliğimizi tescil eden ilk nefesimizden itibaren, içimizde esmer bir güneş gibi taşıdığımız tekbaşınalık hissi, zihnimizde kalan bu sûretlerle birleşerek büyüyor zira. Esmer güneşimiz, sırsız yüzlerimizin aksettirmek yerine içinde tuttuğu her ışık huzmesini soğurup, kendinin kılıyor zamanla. İçimizdeki o geniş loşluk sadece bize ait olsa, edebiyat olmazdı.</p>
<h4> </h4>
<h4>Bir elmas işçisinin sükûnetiyle...</h4>
<p>Bir devr-i âlem sonrası yazıyorum. 1956 doğumlu Amerikalı yazar Jim Shepard’ın yeni kitabı <strong>You Think That’s Bad</strong> (Sen Buna mı Kötü Diyorsun), tam da adı gibi, insanın içini bir sonraki ifşaatın merakıyla kamaştıran hikâyelerden oluşuyor. Ama çoğunlukla kötüyü ve kötülüğü anlatan, okuru “daha kötüsü” için arzuyla sabırsızlandıran gotik ya da noir hikâyeler değil bunlar. <strong>Daha ziyade, ölümle yüzyüzeyken veya tabiatın marifeti ve insan tabiatının katkısıyla kıvama gelmiş bir tehlikenin kıyısında ihtiyatla yürürken bile, “Bundan kötüsü ne olabilir” sorusunun cevabını, dışlarındaki tehdidin beter biçimlerinde değil, kendi içlerindeki iki kişilik denklemlerde bulan insanların lirik hikâyeleri var kitapta.</strong></p>
<p>Benzeri pek olmayan bir iş yapıyor Shepard. Her biri ayrı bir haber, daha doğrusu, İngilizcenin gazetecilik mesleğine engin bir ihtimal bahşeden o aziz ifadesiyle, her biri bir newsstory olan, yani içinde, tıpkı bir “haber”in harcındaki gibi somut bir olay, somut bir yer ve çoğunlukla gerçek kişiler barındıran “hikâye”ler yazıyor.</p>
<p>Sonuçta, İkinci Dünya Savaşı başlarında Yeni Gine’ye gönderilen Amerikan askerlerinin arasından geçip günümüzden yirmi yıl sonrasının Hollandasına varıyorsunuz; kış ortasında Himalayalara tırmanan Polonyalı dağcılarla mola verdikten sonra, Japon sinemasının yaratıklar tanrısı, Godzilla’nın babası Eiji Tsuburaya’nın bir oğul ve bir koca olarak çektiklerine tanık oluyorsunuz; devletin, suçu kanun kıldığı tanımsız bölgelerin hâlâ var olduğu günümüz Amerikasında, “kara dünya”nın amentüsünü okuyup, Kral Onaltıncı Louis’nin Baş Celladı’nın terli koynuna giriyorsunuz. “Belgeli” bir seyahat bu; <strong>You Think That’s Bad</strong>, kendi zengin bibliyografyasıyla birlikte gelen bir hikâye kitabı zira.
                                    	<br/><br/>
<a class="lnk2" href="/web/20111116114706/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116114706/http://taraf.com.tr/yasemin-congar/makale-genis-loslugumuzda-bir-sey-parildiyor.htm)
# Sağlam bir arkadaşlığın şehlâ bakışları

*Yasemin Çongar 28.05.2011*

<div class="yazi"><img align="left" alt="Sağlam bir arkadaşlığın şehlâ bakışları" border="0" src="http://www.taraf.com.tr/fotoraflar/makaleler/saglam-bir-arkadasligin-sehla-bakislari_9382_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Paul Auster son romanının bir yerinde, yeni doğmuş ikiz yeğenlerinin çıplak vücutlarına hayatta olmanın tuhaflığını kavramaya çalışarak bakan genç bir kadının, sonrasında defterine düştüğü notları da yazmıştı:</p>
<p><strong>“İnsan vücudu, başka insan vücutları olmaksızın var olamaz. İnsan vücudunun dokunulmaya ihtiyacı vardır – sadece minik insan vücutlarının değil, büyük insan vücutlarının da. İnsan vücudunun derisi vardır.”</strong></p>
<p>Yalnızlık yazdırıyor. Yalnız bir kadının mektuplarını okuyorum şimdi. Vücuduna kimsenin dokunmadığı bir kadının mektuplarını. İçindeki huzursuz kalabalığı başka türlü teskin etmesi imkânsız olduğu için mi yalnızlığı seçti bu kadın? Yaşamak için yazmak zorunda olduğunu bildiğinden mi? Bu tercihi nasıl yaptı? Doksan yılı aşan bir yaşama uğraşını, yalnız başına ve yalnızca yazarak yüklenirken, bu muazzam ağırlığın altında böyle vakur ve muzip bir edayla durabilmeyi nasıl başardı? Vücuduna hiç dokunmamış ve hiç dokunmayacak olan bir erkekle nasıl bu kadar yakınlaşabildi? Kelimelerin kardeşliğiyle yetinmeyi kimden öğrendi? Niye nicemiz gibi kibri ölçüsünde kırılgan, kesinliği ölçüsünde kıskanç hükümler vermedi hiç? “Kimse onu benim kadar iyi anlayamaz” dememe dirayetini nasıl gösterebildi mesela; “Kimse onu benim kadar çok sevemez” diye kendini kandırmama kudretini nereden buldu? Sahip olmama özgürlüğüne nasıl kavuştu bu kadın? Bir derisi olduğunu ne zaman unuttu?</p>
<h4> </h4>
<h4>İki ihtiyarın yarım asırlık arkadaşlığı</h4>
<p>Tılsımını, bu soruları mümkün kılmasında değil sadece, aynı zamanda her bir sorunun cevabını, bir diğerinin içine saklamasında da bulan mektuplar okuyorum şimdi. <strong>Hayatın bizden sakındıklarına duyduğumuz şehveti, hayatın bize verdiklerine şükrederek terbiye edebilmek bir ihtiyarlık âlâmetiyse eğer, ihtiyar ruhlu bir kadınla bir erkeğin, gençliklerinden ölümlerine uzanan yarım asırlık arkadaşlığı var bu mektuplarda.</strong></p>
<p>Kadın, bize William Faulkner’ı, Tennessee Williams’ı, Flannery O’Connor’ı, William Styron’u veren Amerikan Güneyi’nin yetiştirdiği en güçlü yazarlardan biri: Eudora Welty... Erkek, romanları ve hikâye kitaplarıyla Amerikan edebî dağarcığında sağlam bir yeri olan ve kırk yıl süreyle edebiyat editörlüğünü yaptığı New Yorker dergisi üzerinden, Vladimir Nabokov, J.D. Salinger, John Updike, Isaac Bashevis Singer gibi nice meslektaşının nice eserinin son rötuşlarını yapan William Maxwell.</p>
<p>Yirminci asrın ilk demlerinde, bir yıl arayla (Maxwell/1908, Welty/1909) doğan bu iki yazarın, tanıştıkları 1942’den yirmi birinci asrın başında, aynı yaşta ve bir yıl arayla (Maxwell/2000, Welty/2001) ölünceye kadar süren mektuplaşmaları, ilk kez toplu halde yayımlandı. Dört yüze yakın mektubun yer aldığı kitabın adı, <strong>What There is to SayWe Have Said</strong> (Söylenecek Ne Varsa Söyledik). Daha önce, Welty’nin biyografisi ve edebiyatı üzerine iki kitap yazmış olan İngiliz Dili Profesörü Suzanne Marrs, eldeki seçkiyi hazırlarken, durulabilecek en iyi yerde durmuş bence; kitabın gerek “sunuş” bölümünde, gerekse mektupları yazıldıkları yıllar itibariyle topladığı farklı başlıklar altında yaptığı hatırlatmalarla, Welty ve Maxwell’in hayatlarını olaylardan müteşekkil somut bir çerçeveye oturtmuş ama mektupların eleverdikleriyle okur arasına, yorumlarla dokunmuş bir perde çekmekten kaçınmış.</p>
<p>İlk mektuplardan başlayarak sağlam cümlelerle satır satır kurulan bir arkadaşlığın samimileşmesini, derinleşmesini ve bir yandan kendi sınırlarını genişletirken, bir yandan da kendi ölçülerini titizlikle korumasını, siz bir başınıza takip ediyorsunuz velhâsıl. İster istemez, kendi ilişkileriniz kılavuzluk ediyor bu takibe ve sanırım bu yüzden, okudukça mektupların içinde yavaştan kaybolmaya başlıyorsunuz. Neyse ki, “Böyle bir arkadaşlık nasıl olabiliyor” sorusunda, peşinde kaybolmaya değer bir keşif vaadi saklı.</p>
<h4> </h4>
<h4>Parlak gözlerin delici bakışları altında</h4>
<p><strong>“Eski ve yeni bütün mektuplar, hayatın hâlâ varolan parçalarıdır. Onları şimdi okumak bir gerçekliğin –ya da belki gerçekdışılığın, çakan bir ışığın– keşfinde hazır bulunmaktır. Ânın mutluluğu ya da acısıdır haykıran. Bir insana ait şahsi bir gerçekle karşılaşmak, ne kadar az tanısak da ve ebediyete gitmiş de olsa artık, o insanı bir bakıma arkadaşlığımıza kabul etmektir.
                                    	<br/><br/>
<a class="lnk2" href="/web/20111116113201/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116113201/http://taraf.com.tr/yasemin-congar/makale-saglam-bir-arkadasligin-sehla-bakislari.htm)
# Gizlice değişen bir şey var senin içinde

*Yasemin Çongar 04.06.2011*

<div class="yazi"><img align="left" alt="Gizlice değişen bir şey var senin içinde" border="0" src="http://www.taraf.com.tr/fotoraflar/makaleler/gizlice-degisen-bir-sey-var-senin-icinde_884_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Pıtırcık günlerim bunlar benim; Blaise Cendrars’ın o mısraındaki gibi “Salak ve mutlu olmasını da bilmek gerek” günlerim. Belki güneş, guguk kuşlarının şarkısıyla doğduğu için bu mevsim, belki sahildeki akşam yürüyüşleri iğde koktuğundan, belki de her fırsatta mütefekkir bir martı gibi gayesiz bakabildiğimden denize, kendime rağmen huzurluyum.</p>
<p><strong>İçine hapsolduğumuz sınırları silen bir sise benziyor huzur.</strong> Yayılmacı bir his… Yayıldıkça, “salak ve mutlu” olabildiğimiz anlar birbirine eklendikçe yani, keskinliklerimizin, kırıklıklarımızın, yoksunluklarımızın ehemmiyeti azalmıyor sadece; asıl kendimiz önemsizleşiyoruz. Küçüklüğümüzü fark ediyoruz. Ne kadar büyük bir şeyin parçası olduğumuzu anlıyoruz ya da. Kendimizden sakınmadığımız her tebessüm, hayatın ihtimallerini de teklifsiz bir gamze gibi beraberinde getiriyor.</p>
<h4> </h4>
<h4>Bir hayat biçimi olarak edebiyat eleştirisi</h4>
<p>Edebiyat bir ihtimaller hazinesidir. Okurken ne kadar küçülsem de, bana bunu hatırlatan kitapları seviyorum. <strong>The Anatomy of Influence: Literature as a Way of Life (</strong>Etkilenmenin Anatomisi: Bir Hayat Biçimi Olarak Edebiyat) tam da böyle bir kitap.</p>
<p>1930 New York doğumlu, anadili Yidce ile dininin dili İbraniceyi İngilizceden önce öğrenerek büyüyen Amerikalı edebiyat eleştirmeni Harold Bloom, kırk yıldır, bütün dünyaya olmasa bile en azından Batı âlemine hükmetme iddiasıyla sürdürdüğü ve bu iddiasına uygun olarak hem bir çekim hem de bir çatışma merkezine dönüşen edebiyat incelemelerinde çemberi tamamlamış oluyor bu yeni kitabıyla. Bloom, bu çemberi çizmeye 1973’te <strong>The Anxiety of Influence: A Theory Of Poetry </strong>(Etkilenme Endişesi: Bir Şiir Teorisi, Ferit Burak Aydar’ın tercümesi ve Emine Ayhan’ın şiir tercümeleri, Metis) ile başlamıştı ve yıllar içinde— ne yazık ki Türkçeye çevrilmeyen —<strong>A Map of Misreading</strong> (Yanlış Okuma Rehberi),<strong>The Western Canon</strong> (Batı Kanonu), <strong>Shakespeare: The Invention of the Human</strong> (Shakespeare: İnsanın İcadı),<strong>How to Read and Why</strong> (Nasıl ve Niçin Okumalı?), <strong>Hamlet: Poem Unlimited</strong> (Hamlet: Sınırsız Şiir) dahil, yirmiden fazla kitabıyla hep aynı yöne doğru ilerleyip, aynı açıyı genişleterek, her yeni makaleyle kapsadığı alanı biraz daha büyüttükten sonra, şimdi bu kitapla başladığı noktaya dönmüş oldu. <strong>The Anatomy of Influence</strong>, otuz sekiz yıl önceki <strong>The Anxiety of Influence’u</strong> her an aklında tutuyor kuşkusuz, ama görmüş geçirmiş bir nazire ya da bir tür “sonsöz” niteliğinden ziyade, Bloom’un elli beş yıldır aksatmadığı edebiyat hocalığını ve bence daha da önemlisi seksen bir yıllık ömrünü taçlandıran bir etkisi var.</p>
<p>Merkezinde “edebiyat” olan bir ömür bu. Bloom bunca yıldır edebiyat eleştirisini, teoriden uzak ve şiire yakın bir yazı türü olarak, başlı başına bir edebiyat biçimi olarak algılayıp uygulamakla kalmıyor zira; yeni kitabını okurken bir kez daha anlıyorsunuz ki, Bloom böyle yaşıyor! <strong>“Benim yapmaya çalıştığım haliyle edebiyat eleştirisi, öncelikle edebîdir, yani kişiseldir ve tutkuludur. Felsefe, politika ya da kurumsallaşmış bir din değildir”</strong> diyor kitabın başlarında. Sözü, Charles Augustin Sainte-Beuve ve Paul Valéry gibi, kendi gözündeki gelmiş geçmiş en mahir eleştirmenlere getiriyor sonra ve diyor ki, <strong>“Edebiyat eleştirisi, en güçlü halindeyken, bir tür akıl edebiyatı, dolayısıyla hayat üzerine bir meditasyondur. Ama hayatla edebiyat arasında bir ayrım yapmak da yanıltıcı olabilir. Edebiyat benim için sadece hayatın en iyi parçası değil zira, bizatihi bir hayat biçimi ve zaten başka bir biçimi yok hayatın.”</strong></p>
<p>Kısaca, <strong>Anxiety</strong> (Endişe-1973) ve <strong>Anatomy</strong> (Anatomi-2011) diye vaftiz edebileceğimiz iki kitap, birarada düşünüldüğünde, işte bu hayat biçimini kutsuyorlar. Her iki kitapta da kendi kuvvetli ve ekseriya keskin tezleriyle karşımıza çıkan Bloom’un, her şeye rağmen, kutsiyetin katılığından uzak durabilmesini ise, yine edebiyatın sonsuz ihtimallerine bağlıyorum ben. Zira <strong>Anxiety</strong>’den otuz sekiz yıl sonra <strong>Anatomy</strong>’de de, edebiyatta etkilenmenin analizini yapan Bloom, temel yaklaşımını yine, <strong>“yaratıcı yanlış okuma”</strong> üzerine kuruyor.</p>
<p><strong>“Peki ama niye ‘yanlış okuma’?... Kuvvetli yanlış okumalar olabileceği gibi, zayıf yanlış okumalar da vardır.
                                    	<br/><br/>
<a class="lnk2" href="/web/20111116113524/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111116113524/http://taraf.com.tr/yasemin-congar/makale-gizlice-degisen-bir-sey-var-senin-icinde.htm)
# Ebediyen elli yaşında, ihtiyar ve taze

*Yasemin Çongar 11.06.2011*

<div class="yazi"><img align="left" alt="Ebediyen elli yaşında, ihtiyar ve taze" border="0" src="http://www.taraf.com.tr/fotoraflar/makaleler/ebediyen-elli-yasinda-ihtiyar-ve-taze_4461_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Gizli yüklemi "ihtiyarlıyorum" olan cümleler kurmayı bıraktığında, hakikaten ihtiyarlamaya başlıyor insan; müstakbel zaferlerimizi müzmin bir illet gibi boynumuzda taşımaktan vazgeçtiğimizde yani: "Henüz o binayı yapamadım; romanımı hâlâ bitiremedim; o ülkeye bir türlü gidemedim; daha çocuğumu doğuramadım; henüz olmak istediğimi olamadım..." demediğimizde artık.<strong> Bugünümüz hep biraz eksik malûm ve "gençlik" denen o bedbaht halden kurtulmak, biraz da eksikliğimizi sevmekle mümkün.</strong> Huzursuz bir hissi tarif ediyor "henüz" kelimesi; henüzde iflah olmaz bir ümit gizli, ihtiyarlıkta ise huzur var.</p>
<p>Bu mânâda büsbütün "ihtiyar" bir deniz, tarihteki yerinden emin, sükûnet içinde ağarıyordu bu sabah ve ben, bu mânâda asla ihtiyarlamayan hayalî bir adamın, denize karşı nafile çırpınışlarını seyrettim. Yapacak işi çoktu, kalan zamanı azdı. <strong>Denizin fısıltısını duydum: "Hayat," diyordu, "hatalarımızın birbirlerine eklenmiş halidir."</strong> İhtiyarlamayan adamın bunu işittiğinden emin değilim.</p>
<p>Hatalarını sevmeye vakit bulamamış bir başka adamın makalelerindeki huzursuzluk şaşırtmıyor beni. Romanları böyle değildir oysa; onlarda, benim "genç" bulmadığım bir tazelik vardır. Roberto Bolaño, elli yaşında karaciğer yetmezliğinden öleli sekiz yıl oldu. Onun, hepsini kırk yaşından sonra yazdığı <strong>Putas Asesinas</strong> (Katil Orospular), <strong>Los Detectives Salvajes </strong>(Vahşi Hafiyeler), <strong>Estrella Distante</strong> (Uzak Yıldız) –bu üçü Metis'ten yayımlandı– ile Türkçeye henüz çevrilmeyen <strong>Nocturno de Chile</strong> (Şili'de Gece) ve<strong> 2666</strong> gibi kitaplarını okuyanların, ne demek istediğimi bileceklerini sanıyorum. Ömrü ihtiyarlamaya yetmedi Bolaño'nun. Buna rağmen, kitaplarını, doğuştan ihtiyar bir ruhla ebediyen dikbaşlı bir duruşu birleştirerek yazdığını düşünüyorum ben; sakin bir delikanlı gibi.</p>
<p>Şimdi elimdeki kitap biraz farklı: Bolaño'nun ömrünün son beş yılında kaleme aldığı denemelerle, röportaj ve köşeyazıları var bu kitapta; yarım kalmış bir hayatın yarım hikâyesi, hiç yazılmayacak bir otobiyografinin dağınık sayfaları var. Biraz bu dağınıklıktan, biraz da yazıların bir kısmı bir gazete sütununun kestirmeci, tekrarcı, kesin üslubuna teslim olduğundan belki, <strong>Between the Parentheses</strong> (Parantez İçinde), ilk bakışta, Bolaño'dan beklenmeyecek ölçüde "genç." <strong>Kısa hayatının büyük bölümünü Meksika ve İspanya'da sürgünde yaşayan Şilili yazar, kıtasının ve ülkesinin edebiyatını olduğu kadar, siyasi ortamını da keskin bakışlarla süzüyor bu derlemede. Ama bu "gençliğin," bu keskinliğin arkaplanında, siyasetin ve edebiyatın kucağında bir birey ve bir yazar olarak tek başına dikilen bu adamın, bütün gördüklerine, bütün yaşadıklarına, bütün o gecikmişlik hissine ve "henüz" dürtüsüne rağmen âsude bir duruşu da var.</strong> Ben bu duruşu çok seviyorum.</p>
<h4> </h4>
<h4>Parantezler arasında kişisel bir parantez</h4>
<p>On dokuz yaşındaydım. Havana'da <strong>"yirminci yüzyıl biterken Rönesans adamı olmak" </strong>konulu bir konuşma yapıyordum. Kürsüdeki mikrofon bir önceki konuşmacıya göre ayarlanmıştı; düzeltemedim, kimse de yardıma gelmedi. Mikrofona yetişebilmek için, parmakuçlarımda yükseldim ve konuşma boyunca öyle durdum. Ayaklarımın acısını hâlâ hatırlıyorum, boyumun kısalığından utandığımı da... Koyu pembe bir duygudur bu; çiğ et rengidir. Konuşmanın kendisinden tek hatırladığım ise, beni salondaki kalabalık arasında değil, kürsünün hemen yanında sahneye kurulmuş uzun masanın başında izleyenler arasındaki Fidel Castro ile Gabriel García Marquez'in, "Che Guevara" adı geçince alkışlamaya başladıkları... Sözü, Che Guevara’ya nasıl getirdiğimden emin değilim; milliyetçiliğin kötü bir şey olduğundan söz ediyordum galiba. "Enternasyonalizm" diyordum; "globalizm" kelimesini o zamanlar bilmiyordum sanırım. Konuşmam, daha doğrusu bütün konuşmalar bitip, Fidel'in saatler sürecek kapanış hitabını yapmasından önce, konferansa ara verildi.
                                    	<br/><br/>
<a class="lnk2" href="/web/20111012103857/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111012103857/http://taraf.com.tr/yasemin-congar/makale-ebediyen-elli-yasinda-ihtiyar-ve-taze.htm)
# Hayatla ölüm arasındaki ince çizgide

*Yasemin Çongar 18.06.2011*

<div class="yazi"><img align="left" alt="Hayatla ölüm arasındaki ince çizgide" border="0" src="http://www.taraf.com.tr/fotoraflar/makaleler/hayatla-olum-arasindaki-ince-cizgide_777_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>“Çörekotu ister misin" dedi mavi önlüklü kadın, "üzerine serpeyim mi?" Anlamadan baktım. "Kokusu için... Böcekleri kaçırır. Can bir kez çekildi mi içinden, vücut çürüyecek elbet, ama böcekler yemesin, günahtır." Başımı salladım. "Çürümesi kaç gün sürer?" Sordumsa da, sesim çıkmadı sanki. Duydu mu diye kadına baktım. Önce korkuyla, sonra minnetle. Duyduysa bile cevap vermedi. Esmerdi; kocaman elleri, kalın parmakları vardı. Kefenin içine çörekotu serpmesini seyrettim. Cömertti. "Bazısı buna izin vermez kızım; doğrusunu yaptın." Sustum. Senin çörekotunu sevdiğini düşündüm. Ağzıma uzak bir tat geldi. Tuzlu, sıcak. Bir çocukluk tadı. O meşhur ikindi poğaçalarını hatırladım. Yanında mecburen bir bardak süt. İllâ ki yere döktüğüm kırıntılar. Senin ikindi mahmuru sesin: "Evi yine karıncalar basacak..."</p>
<p><strong>Çıplak bir şey ölüm; çırılçıplak bir şey. Asıl ürpertici olan da bu sanırım. Ölülerimizin çıplaklığı ürkütüyor bizi.</strong> Her soyunma bir meydan okuyuş zira; odadan donsuz fırladığımız o beş karışlık hallerimizden biliyoruz bunu. Her seferinde yakaladılar bizi, giydirdiler. Yaşamak da, esasen, yaşarken ölüme belki en çok yaklaştığımız o pek mahrem molalarımız haricinde, giyinik yapılan bir iş. Gayet süslü bir iş yaşamak... <strong>Ve bazen hayat, ölümü bile süslemeyi gerektiriyor.</strong></p>
<p>Ölülerimizin üzerini örtüyoruz ki, onları canlı hatırlayalım; giyinik, etli, pembe. Ölülerimizi, ağıtlarla, ayinlerle, helvalarla, mevlitlerle, tütsülerle, çiçeklerle, türlü türlü törenlerle uğurlarken, kefen beziyle ya da balmumuyla sararken bedenlerini, ya da en şık giysileriyle bir kutunun içine yatırıp, pudralanmış yüzleriyle son kez görücüye çıkarırken; ve nihayet, toprağın bağrına indirirken onları; küllerini, ağzı sımsıkı kapalı bir kapta saklarken ya da, aklımızda hep aynı şey var sanki: <strong>Usulünce veda edelim ki, herkes kendi yerini bulsun. Fâniler diyarından ölüler diyarına geçiş tamamlansın ki, hayatla ölüm arasındaki o ince çizgi de yerinde dursun.</strong></p>
<p>Ölüm bir "son" malûm, her "son" gibi bir başlangıç aynı zamanda; bir helalleşme. İsterseniz, yıllarca oğlunun kemiklerini arayan o ihtiyar anneye sorun. Anlatacaktır size. "Bir mezarı olsun yeter" feryadının hikmetini, fânilerin arasında yeniden yaşamaya başlayabilmek için, önce, oğlunun ölüler diyarında kendine bir yer bulduğundan emin olmak istediğini anlatacaktır.</p>
<h4> </h4>
<h4>Edebiyat âlemine gençlik aşısı</h4>
<p>Téa Obreht, 1985 Belgrad doğumlu bir yazar. Bosnalı bir Müslümanla Slovenyalı bir Katoliğin kızı olan annesi, onu tek başına büyütmüş. 1992 nisanında Bosna Savaşı başlayınca, eski Yugoslavya'yı terkedip, önce Kıbrıs'a, sonra Mısır'a yerleşmişler. 1997'de, on iki yaşını bitirdiği yıl Amerika'da yaşamaya başlamış. On altı yaşında üniversiteye girmiş, yirmi bir yaşında edebiyat yüksek lisansı yapmak üzere Cornell Üniversitesi'ne kabul edilmiş. Elimdeki roman, Obreht'in yüksek lisans tezi: <strong>The Tiger's Wife</strong> (Kaplanın Karısı).</p>
<p>Romandan bir bölüm, geçen yıl <strong>The New Yorker</strong>'ın sayfalarında kendine yer bulduktan sonra, adını o zamana dek kimsenin duymadığı bu Sırp kökenli Amerikalı yazar, önce <strong>The New Yorker</strong>'ın ziyadesiyle prestijli "40 yaş altındaki en iyi 20 edebiyatçı" listesine girdi; sonra Amerikan Ulusal Kitap Vakfı'nın (The National Book Foundation) "35 yaş altındaki en iyi 5" sıralamasında yer aldı. Derken, roman geçen martta Londra'da <strong>Weidenfeld &amp; Nicholson</strong> etiketiyle ve kapağında, Ann Patchett, T.C. Boyle ve –önceki gün Dublin IMPAC Ödülü'nü alan– Colum McCann gibi yazarların övgü cümleleriyle yayımlandı. 8 haziranda da öğrendik ki, her yıl bir kadın edebiyatçının kitabına verilen Orange Ödülü 2011'de, <strong>The Tiger's Wife</strong> ile Obreht'e gidiyor.</p>
<p>Haberi yirmi beş yaşına uygun bir "Aman Tanrım" nidasıyla karşıladığı anlatılan Obreht'in daha sonraki mülakatları, bu başarının, sadece genç bir yazarın değil, aynı zamanda genç bir ekibin marifeti olduğunu düşünmemizi isteyen bilgilerle doluydu. Obreht'in "ajanı," yani yayın dünyasında onun haklarını temsil edip kitaplarını satma işini profesyonelce üstlenen kişi, otuz yaşındaki Seth Fishman; <strong>The Tiger's Wife</strong> da, Fishman'ın sattığı ilk kitap.
                                    	<br/><br/>
<a class="lnk2" href="/web/20111012104942/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111012104942/http://taraf.com.tr/yasemin-congar/makale-hayatla-olum-arasindaki-ince-cizgide.htm)
# Keşke burada olsaydın ve iyi şanslar

*Yasemin Çongar 25.06.2011*

<div class="yazi"><img align="left" alt="Keşke burada olsaydın ve iyi şanslar" border="0" src="http://www.taraf.com.tr/fotoraflar/makaleler/keske-burada-olsaydin-ve-iyi-sanslar_6118_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Hüznün kudret verdiğine inanıyorum. Boşluğu anlamlı kılıyor çünkü. Eksik olanın gizli bilincini taşıyor içinde ve kavuşma ihtimaline olan inatçı bir inançtan besleniyor.<strong> İhtimalleri yitirmekten daha kesin bir nihayet var mı? Bu nihai çizgiye bir kez vardı mı, artık nasıl yaşar insan? Nasıl yaşarsın?</strong></p>
<p>Hayatlarımızın orta yerinde, kocaman bir boşluk halinde, kendini sürekli olarak yeniden üreten, yaşanmamış, anlatılmamış, tam anlamıyla hayal bile edilemeyen eksik bir geçmişe duyduğumuz, tatmini imkânsız özlemin adına <strong>“nostalji”</strong> demek mümkün, tabii. Ya da buna, vaktiyle Susan Stewart’ın yaptığı gibi, <strong>“arzuyu arzulamak”</strong> diyebiliriz. Hüzünlü bir şey bu. Hüznü ölçüsünde, insanı yaşatan bir şey. Uydurulmuş bir şey. Bir hayat stratejisi.</p>
<h4> </h4>
<h4>Romanın “oda müziği” halini sevmek</h4>
<p>Romanları, ekseriya, konçertolara benzetiyorum ben. Konçerto-romanlarda, orkestra –olaylar, çevre ve bütün bir hayat– hep biraz geride, hep biraz eşlikçi. Ve solist –romanın başkarakteri– kendisini kuşatan müziğin içinde, kâh o müzikle cilalanan parlak yüzeyiyle gözümüzü alarak, kâh orkestranın ışığını kendi derinliğinde soğurup sindirerek, bazen de adeta büsbütün ayrılıp bir başına kalmayı deneyecekmişçesine dar bir eşikte dikilip cilveleşerek, tekinsiz boşluklarda bildiğini okuyarak öne çıkıyor. Bu tür bir estetik düelloyu, Brahms’ın, Paganini’nin, Çaykovski’nin, Bruch’un ve tabii Beethoven’ın keman konçertolarında mesela, ya da List’in, Grieg’in, Rahmaninoff’un ve, tabii, yine Brahms ve Beethoven’ın piyano için yazdıklarında bulmak mümkün. Ve, bana öyle geliyor ki, bir <strong>Anna Karenina</strong>, bir Madame <strong>Bovary</strong>, ya da ne bileyim bir <strong>Emma</strong>, bir <strong>David Copperfield</strong>, bir <strong>Muhteşem Gatsby</strong> de aslında, Romantik dönemin o kuvvetli konçertolarındakine benzer bir ilişkiye çağırıyorlar bizi; romanına başkarakterinin adını vermekten çekinmeyen yazar, eserin nihai çoğulluğunu sağlayan bütün o karmaşık orkestrasyonu, esasen tek bir sesi billûrlaştırmak için yaptığını biliyor elbet.</p>
<p>Ama bir de edebî senfoniler var. Solistliği ya da, en azından, baştan sona istikrarlı bir solistliği mümkün kılmayan; bir ya da birkaç karakterin değil, daha ziyade bir bütün halinde çevrenin, atmosferin, dokunun anlatıma egemen olduğu ve sözü bütün karakterlerden daha fazla taşıdığı, ziyadesiyle akışkan metinler… Başlı başına birer dünya onlar; içlerine düşmüşlüğünüz, içlerinde durmuşluğunuz varsa biliyorsunuz. <strong>İskenderiye Dörtlüsü</strong>, özellikle de bir bütün olarak, yani <strong>Justine’le</strong> başlayıp, genelde yapıldığının aksine orada durmadan, <strong>Balthazar, Mountolive</strong> ve <strong>Clea’yı</strong> da kapsayarak okunduğunda böyle bir dünyadır mesela. Roberto Bolaño’nun, geçen hafta, üç yıl aradan sonra ikinci kez sinesine sığındığım <strong>2666</strong>’sı da bence öyledir; Don DeLillo’nun –ne yazık ki, Türkçede günyüzü görememiş olan– <strong>Underworld</strong> ’ü de hatta bir senfoni-romandır; ve belki, bu tarz kitapların cümlesinin tepesine, yedi cildiyle tekmili birden <strong>Kayıp Zamanın İzinde’</strong>yi koyabiliriz.</p>
<p>Graham Swift, konçertolar yazan bir romancı değil; senfoniler yazan bir romancı hiç değil.
                                    	<br/><br/>
<a class="lnk2" href="/web/20111012110706/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111012110706/http://taraf.com.tr/yasemin-congar/makale-keske-burada-olsaydin-ve-iyi-sanslar.htm)
# Hakiki din bir mücadeledir

*Yasemin Çongar 02.07.2011*

<div class="yazi"><img align="left" alt="Hakiki din bir mücadeledir" border="0" src="http://www.taraf.com.tr/fotoraflar/makaleler/hakiki-din-bir-mucadeledir_3721_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Peygamberdeveleriyle de başlayabilirdim aslında ama bir duayla başlayacağım:</p>
<p><strong>“Bana, değiştirilmesi mümkün olmayan şeyleri kabullenmek için huzur; değiştirilmesi gereken şeyleri değiştirmek için cesaret; ve bu şeyler arasındaki farkı anlamak için akıl bahşet yarabbim.”</strong></p>
<p>Amerikan düşüncesinin ve dolayısıyla Amerikan kimliğinin yapıtaşlarından biri sayılan ilahiyatçı Reinhold Niebuhr’un 1943 tarihli mısralarından yadigar bir yakarış bu. Adı, <strong>“The Serenity Prayer”</strong> (Huzur Duası): bugün, Amerikalılara kendilerini iyi hissettirmek adına her türlü dünyevî ya da uhrevî duyguyu, içini boşaltıp dışını süsleyerek yeniden tüketime sunan bilumum hediyelik eşya dükkânında kâh bir afişin kâh bir fincanın üzerinde görebileceğiniz bir dua… O dükkânları hiç sevmem ben; ve bu duayı çok severim.</p>
<h4> </h4>
<h4>İnsan, bilmediğini yaratabilir mi...</h4>
<p>Çiftleşme esnasında, dişileri erkeklerini yiyen yamyam böcekleri seyrediyorduk televizyonda. Yalnız kaldıklarında pusuya yatıyorlardı. Ön bacakları yüce bir güce yakarırcasına havaya doğru kalkmış bir halde, öne arkaya usulca sallanarak bir tür ruhanî huşû içinde avlarını beklediklerinden sanırım, Latince isimleri mantis religiosa’ydı (dindar böcek): Türkçesi ise peygamberdevesi. En irisi on-on beş santim boyundaki bu yeşil canavarcıkların, üzerinde durdukları yaprağa ya da ağaç kabuğuna tam bir uyum sağlayacak, kendilerini bir karıncaya ya da bir çiçeğe tıpatıp benzetecek şekilde duruş ve renk değiştirmelerine, bu sayede saklanmadan sır olmalarına hayranlıkla bakarken, bir yandan da isimlerindeki manidar mizaha gülüyordum ben. Peygamberdeveleri, sadece birbirlerini yemiyorlardı, tabii. Böcekgillerden bilumum hısım akrabalarının yanı sıra, canları et çekince, boylarından büyük memelileri yakalayıp gövdeye indirmeyi de biliyorlardı. <strong>Parmak kadar bir peygamberdevesinin avuç içi kadar bir fareyi yediğini gözlerimle gördüm; derken, bir başkası, bu kez bir sinek kuşunu, kımıltısız ve sessiz birkaç dakika boyunca süzdü süzdü süzdü ve, ince kanatlarını müthiş bir hızla mütemadiyen çırpan o minicik yaratığı, muzip ve naif duruşuna hiç aldırmadan, bir anda yutuverdi. </strong>Bakakaldık. Peygamberdevesi, seyredildiğinden haliyle habersiz, ziyafetinden ise ziyadesiyle memnun olmalı ki, raptiye büyüklüğündeki kafasının iki yanında, sanki başka bir yere aitmiş gibi duran devâsâ gözlerini kapayıp açtı bir an ya da bana öyle geldi. Arkadaşıma, “Uzaylı bunlar” dedim. Bilimkurgu filmlerinden “tanıdık” uzaylılarımızı andık karşılıklı; onlardan hangilerinin peygamberdevesine daha çok benzediğini konuştuk.</p>
<p>Ertesi gün, “Sizin, hiç farkında olmadığınız zamanlarda da ben hep buradayım” diye mırıldanan, göle kesmiş bir denizin, kendi esintisini kendisi yaparak serinlemeye çalıştığı sakin bir öğle üzeri, karşıdaki adaya bakarken, yine peygamberdeveleri geldi aklımıza. <strong>“Bizim uzaylıların gözüyle, kaşıyla, endamıyla handiyse tıpatıp peygamberdevesine benzemesini düşünürken anladım ki, insan muhayyilesi bilmediği bir şeyi yaratamıyor” dedim, “galiba, tek istisnası “Tanrı” bunun. İnsan, Tanrı’yı görüp bildiği bir şey gibi yaratmadı. Bunun için de bir ‘yüz’ vermedi ona.”</strong> Arkadaşım itiraz etti: “Tanrı, bilmediğimiz bir şey değil; öyle çok işareti var ki bu âlemde. Bence, insanın bilmeden, görmeden, hatta anlamadan yarattığı tek şey, sonsuzluk.” Bu söz üzerine, sonsuzluktan ziyade sonluluğu kavrayamadığımı düşündüm bir süre: <strong>Bir şey bittiğinde hep başka bir şey başlamıyor muydu? Hiçbir şey bitmiyor, yok olmuyor, sadece başka bir şeye dönüşmüyor muydu aslında?..</strong> “Tanrı ile sonsuzluk aynı şey olabilir” dedim. “Olabilir” dedi arkadaşım.</p>
<h4> </h4>
<h4>Obama’nın ve hepimizin ilahiyatçısı</h4>
<p>Hayatının son yirmi yılını New York Şehir Üniversitesi’nde (CUNY) tarih profesörü olarak geçiren John Patrick Diggins (1935-2009), hocalığının yanı sıra Max Weber, John Dos Passos, Benito Mussolini, faşizm, savaş, barış, komünizm ve Amerikan solu, ve tabii, hayranlığını gizleme gereği duymadığı Ronald Reagan üzerine yazdıklarıyla tanınan bir entelektüel tarih vâkânüvisiydi.
                                    	<br/><br/>
<a class="lnk2" href="/web/20111012110555/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111012110555/http://taraf.com.tr/yasemin-congar/makale-hakiki-din-bir-mucadeledir.htm)
# Cephelerde hakikaten yeni bir şey yok

*Yasemin Çongar 16.07.2011*

<div class="yazi"><img align="left" alt="Cephelerde hakikaten yeni bir şey yok" border="0" src="http://www.taraf.com.tr/fotoraflar/makaleler/cephelerde-hakikaten-yeni-bir-sey-yok_8767_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Cehennemden, arkasına bakmadan kaçar insan. Cehennemi cennette yaşayanların, sürgünü seçmesi ise zor olmalı.</p>
<p><strong>Otuz küsur yıl önce zalimlerce değiştirilen bedenini hâlâ bir başkasına aitmişçesine çeke çeke sürükleyen yetmiş dört yaşında bir adamla konuşuyordum.</strong> Kaçabildiği ilk anda kaçmıştı buradan. Cehenneme çevirdikleri cennetini terk edip, beyaz bir kuzey ülkesinde sürgünü seçmişti. Arafı seçmişti yani, arafta yaşlanmayı. Şimdi, yıllar sonra, cennete dönerken, zamana en çok direnen şeyin, zulmün bedene ve ruha yerleşen izleri olduğunu görüyordu. Ücra bildiği varoşlarında alışveriş merkezleri yükselen, tepeden tırnağa değişmiş bir şehir karşılamıştı onu; eski adlarını artık birer şaka gibi taşıyan tanınmaz mahalleler, bir başka hayata özenen iğreti adlarla vaftiz olunmuş yeni mahalleler, yabancı yollar, geçitler, dolup taşmış tepeler, boyu uzamış binalar, boyu uzamış kızlar oğlanlar, çoğalırken tekilleşmiş bir gürültü, çoğalırken çoğullaşmış bir kalabalık, yeni dükkânlar, yeni deyimler, yeni saç renkleri, insanların gözlerinde yeni bir ışık. Hepsine tek tek baktı. Onlarda eskiyi arıyordu; sanırım neyin “hakikaten yeni” olduğunu anlamak için. Baktı, baktı. <strong>Zulmün hatırasını taşıyan izleri gördü. O izlerin arasından zulmün hâlâ bir ihtimal olduğunu haber veren işaretleri seçti. “Bu cennet” dedi, “bu cehennem” dedi; “ah, bu cehennem.” Barışın hâlâ bir “belki” olmasına kızıyordu; cennetin zebânilerine kızıyordu en çok.</strong> Kimin ne yapması gerektiğini anlattı uzun uzun; kendinden ziyadesiyle emin, başkalarına büsbütün güvensiz cümlelerle barışa bir özne, bir yüklem, bir tümleç biçti. Ayrılırken, birkaç ay sonra, o kuzey ülkesine geri döneceğini söyledi bana. Araf, eviydi artık.</p>
<p>Zulüm —ve nihayetinde savaş— sürgünü bir Kürttü o.<strong> “Bu adamlar, bu kadınlar, hele bu kadınlar, ah bu çığırtkan kadınlar, bunlar barışı asla kuramazlar” </strong>deyişine dudak büktüren iyimserliğimle, içimden sessizce itiraz ederek dinlemiştim anlattıklarını. Arafa dönecek olmasına hafiften şaşırarak dinlemiştim.</p>
<p>Bir gün sonra, çocukların “yanarak” öldüğü haberi geldi. Bazılarının sırtına üniforma geçirilmişti, bazılarının gerilla kıyafeti. Yine aynı yerden kırılmıştık. Bu cenneti, bu cehennemi terkedemeyecek olanlarımız, artık gidecek bir arafı kalmayanlarımız, zebanilerin hâlâ işbaşında olduğunu söyledik birbirimize; hiçbir şeyin “hakikaten yeni” olmadığını söylemedik.</p>
<h4> </h4>
<h4>Tolstoy’un ve Nightingale’in savaşı</h4>
<p>Her savaş, sayısız çehredir aslında. O çehrelerden birine bakıyorum şimdi. Kavisli kaşlarında, birer kesenin içine gömülmüş gibi duran gözlerinde başka bir çağın ciddiyeti var. İncecik dudakları, mütevazı bir Giocanda tebessümünün ihtimalini bile reddedercesine, birbirine sımsıkı yapışmış iki çizgi. 1820’de doğdu bu kadın; adını doğduğu şehirden aldı: “Florence” yani Floransa. 1857’de, Longfellow’un mısralarına “lambalı kadın” olarak girmesinden sonra çekilmiş bu fotoğraf. Doksan yıl sürecek ömrünün üçte birini henüz tamamladığı günlerde, bazı ölülerin bedeninin diğerlerinden çok daha hızlı soğuyabildiğini öğrenmesinden sonra… Kırım’daki Britanya Deniz Üssü’nden İstanbul’a gelip, iki yıl Selimiye Kışlası’nda çalışınca öğrendi bunu. Tam dört bin yetmiş yedi asker kucağında öldü. Tifodan, tifüsten, koleradan, dizanteriden çoğu… Silah yarasından ölenler daha azdı. <strong>Savaş çünkü çatışmak demek değildi her zaman; ateşli bir hastalıktı aynı zamanda, bir salgındı. Pislikten ölüyordu insanlar.</strong> Florence Nightingale, Selimiye’de her gece, elinde bir gaz lambasıyla hasta koğuşlarını dolaşırken gördü bu gerçeği ama önce anlamadı. Hasta bakımında hijyenin rolünü kavrayıp, bir “sağlık devrimi” başlatması İngiltere’ye dönüşünden sonra oldu.</p>
<p>Gözlerimi yumuyorum ve başka bir çehre beliriyor; yirmi altı yaşında genç bir adamın çehresi, benim onu hafızamda sakladığım halini almamış henüz, bir kucak sakal olmamış, sadece bıyıkları var, saçları kısa, bakışları daha o zamandan keskin; parmaklarını birbirine geçirmiş halde, üniformasının sardığı düz karnının üzerinde tuttuğu elleri ise, kararlı görünmeye çalışan bir kararsızın ellerine benziyor. O ellerle yazdıklarını okuyorum:</p>
<p><strong>“Savaşı güzel, düzenli, pırıltılı bir olgu olarak değil ama otantik haliyle, kan, ıstırap ve ölüm olarak göreceksiniz.”</strong></p>
<p>Sivastopol Deniz Üssü’nde bir Rus topçu subayı o; iki yıl içinde 120 bin yurttaşının öleceği bu cephede durup <strong>Sivastopol Hikâyeleri</strong>’ni yazarken kâh kof milliyetçi bir öfkeyle titriyor kelimeleri kâh hakiki bir edebiyatçının kudretiyle gürlüyor.
                                    	<br/><br/>
<a class="lnk2" href="/web/20111012105715/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111012105715/http://taraf.com.tr/yasemin-congar/makale-cephelerde-hakikaten-yeni-bir-sey-yok.htm)
# Çapaklanmış kalpler ve yalnızlığın iki hali

*Yasemin Çongar 23.07.2011*

<div class="yazi"><img align="left" alt="Çapaklanmış kalpler ve yalnızlığın iki hali" border="0" src="http://www.taraf.com.tr/fotoraflar/makaleler/capaklanmis-kalpler-ve-yalnizligin-iki-hali_20_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Dilin kudreti, kelimelerinin kıtlığındadır bazen. Bu kıtlığı bir yoksulluk işareti sayıyoruz oysa çoğumuz; kültürün tıfıllığıyla, aklın tembelliğiyle açıklıyoruz hatta. Ama illa ki bir zaaf mıdır her bir halin adını koymamış olmak? Ayniyete direnme hakkı yok mudur bir şeklin, bir lezzetin, bir derdin, bir duygunun? Adsız kılmak da, bu hakkın tanınması değil midir bir bakıma? <strong>Benzerlikleri kadar benzemezliklerinin de sonsuzluğunda serbest bıraktığınız, mânâlarına tek tek kelimelerle set çekmeksizin, anonimliğin magmasında sabırla demlendirdiğiniz duygularınız yok mu sizin; onları tanımadığınızı söyleyebilir misiniz? “Adı yoksa, kendi de yok” diyebilir misiniz içinizdeki o boşluk hissi için?</strong> Hem bu iflah olmaz anlatma çabamız, biraz da adlandıramamamızdan kaynaklanmıyor mu? Tarif, teşbih, ve son tahlilde edebiyat, tekil kelimelerle zapturapt altına alınmamış hallerimiz sayesinde var olmuyor mu? Her biri ayrı birer kılcal damar misali kimliksiz ama bir başına çatlayıp kanamaya da pekâlâ muktedir anlamlarla beslenmiyor mu hissiyat dediğimiz o gevşek ilmekli, bol düğümlü doku?</p>
<p><strong>Böyle bütün gün oynayabilirim ben; bu soruları ve bu soruları aklıma düşüren loşlukları seviyorum çünkü. İki ayrı hali tek nefeste anlatan “yalnızlık” kelimesini seviyorum mesela.</strong> Başkalarıyla aramızdaki fiziksel ya da duygusal irtibat biz istemeden kesildiğinde aklımızı kemirmeye başlayan o yoksunluk hissiyle, bizzat tercih ettiğimiz bir tekliğin, tenhalığın verdiği o huzurlu özgüven hali arasındaki farkı, adlardan ziyade tariflerde aramayı seviyorum.</p>
<p>Anglosaksonlar oysa, ayrı kelimelerle anlatırlar bu iki hissi: İngilizcede, mesela, yalnızlığın <strong>loneliness</strong> hali, tedaviye muhtaç bir maraz gibi girmiştir psikolojinin diline; buna karşın yalnızlığın, Latince <strong>solus</strong>’tan türeyen <strong>solitude</strong> hali, başlı başına bir tedavi gibi önerilir hasta ruhlara. Almancada kezâ, <strong>alleinsein</strong> ile<strong> einsamkeit</strong> kelimeleri, benzer görünseler de iki ayrı veçhesini anlatırlar tek başınalığın. <strong>Alleinsein</strong> iyidir de, <strong>einsamkeit</strong> kötüdür sanki; bu kelimelerin kisvesinde, tabii veya iradi bir “yalnız olma” hali ile, gayrıtabii, gayrıiradi bir “yalnız kalmışlık” hali çatışır. Buna karşın neo-Latin diller, bu halleri kelimelerle ayırmazlar birbirinden: Fransızca <strong>solitude</strong>, tıpkı Türkçe “yalnızlık” gibi, müspet de olabilir menfi de; İspanyolca <strong>soledad</strong>, bir yaranın, bir azabın, bir kâbusun adı olduğu kadar, müstakil bir kudretin ifadesine de dönüşebilir. Bu durumda, kelimenin kendisi kifayetsiz kalacaktır haliyle; adlandırmanız yetmeyecek, daha söze girerken meramızı anlatmaya başlamanız gerekecektir.</p>
<p><strong>Le magazine littéraire</strong> dergisi, Temmuz- Ağustos sayısındaki özel dosyasında tam da bunu yapıyor.<strong> “Ovid’den Blanchot’ya Yalnızlığın İki Bin Yılı” </strong>başlıklı geniş dosyada, Kierkegaard kadar Karen Blixen’ın, Defoe’nun Robinson’ı kadar Camus’nün Mersault’sunun tek başınalığını da okurken, yalnızlığı yokluktan varlığa, tekillikten çoğulluğa, zaaftan zenginliğe taşıyan bir edebî çabaya tanıklık ediyorsunuz aslında. Dosyanın editörlüğünü üstlenen Maxime Rovere’in başyazısındaki iyimserlik de, ancak böyle bir çabadan süzülebilir sanırım:</p>
<p><strong>“Yalnızlık hissimiz, olduğumuzdan daha iyi de edebilir bizi. Evet, işlevlerimizi yerine getiremediğimiz veya kendimizi bir rolle özdeşleştiremediğimiz zaman, kuluçka dönemlerinin en haz vericisine ya da özgürlüğümüzü yaşayabileceğimiz bir kenarda kalmışlık haline de kavuşabiliriz pekâlâ.”</strong></p>
<h4> </h4>
<h4>Post-modern zamanlarda bir Tartuffe</h4>
<p>Kudretle zayıflığı, özgürlük duygusuyla yoksunluk hissini harmanlayan haliyle “yalnızlığın” romanını okuyorum şimdi. 1962 Inverness doğumlu İskoç kökenli Britanyalı yazar Ali Smith, Türkçesi Dost Körpe’nin tercümesiyle Everest’ten çıkan 2005 tarihli romanı <strong>Accidental</strong> ’dakine (Rastlantısal) benzer bir fikirle çıkmış yola.
                                    	<br/><br/>
<a class="lnk2" href="/web/20111012112640/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111012112640/http://taraf.com.tr/yasemin-congar/makale-capaklanmis-kalpler-ve-yalnizligin-iki-hali.htm)
# Aşkta ve benlikte durduğumuz eşik

*Yasemin Çongar 30.07.2011*

<div class="yazi"><img align="left" alt="Aşkta ve benlikte durduğumuz eşik" border="0" src="http://www.taraf.com.tr/fotoraflar/makaleler/askta-ve-benlikte-durdugumuz-esik_4082_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p><strong>Aşk, eşikte tutar insanı. Ayrılamazsın, yerleşemezsin. O tekinsiz eşiğin adına “henüz” diyelim.</strong></p>
<p>Fransız kimliğinin içinde büsbütün soğurulmayı reddeden pırıltılı Yahudiliklerinin milli allerjilerimizi gıdıklamasından mıdır, dillerinin yer yer tercümeyi zorlayan azizliklerinden mi, yoksa pop-felsefe alanında “ikoncan” üstüne “ikoncan” yaratırken hiç mesafe katetmeksizin son sürat giden bir sanal trenin arka vagonuna kurulup, zihinsel şekerleme yapmanın peltek hazzına kolay kapıldığımızdan mı tam kestiremiyorum ama Lévinas, Blanchot, Finkielkraut üçlüsünün kadrini pek bilmiyoruz bu memlekette.</p>
<p><strong>Oysa “öteki” ile karşılaşmalarımızın farkındalıktan ilişkiye, giderek bir “birbiri için varoluş” bilincine taşınmasının etik ve düşünsel zemini, biraz da bu üçlünün kelimeleriyle döşendi.</strong> Emmanuel Lévinas (1906-1995) ile Maurice Blanchot’nun (1907- 2003) “öteki” üzerine, kuşkusuz esas olarak Lévinas’ın açtığı yolda, ama birbirlerinin cümlelerini de kullanıp dönüştürerek ilerlettikleri tartışmanın günümüzdeki taşıyıcısı 1949 Paris doğumlu denemeci Alain Finkielkraut da, aşkın “henüz” eşiğini mükemmel anlatır bence. <strong>Evet, tabii, bir “beraber olma” halidir aşk, ama “henüz” değil, ah, asla henüz değil… </strong>Finkielkraut, 1984’te yazdığı La Sagesse de<strong> l’amour</strong> (Aşkın Bilgeliği –Ayşen Ekmekçi’nin tercümesiyle, Ayrıntı’dan Sevginin Bilgeliği adıyla 1995’te çıkmıştı) adlı kitabında, üç ayrı aşk tarifinin içinden geçerken, bu eşikte süresiz bir mola verir.</p>
<p><strong>“Asla kişiler sevilmez, sevilen sadece niteliklerdir. O nitelikler kaybolunca ya da önemini yitirince aşk da biter” diyen</strong> Pascal…<strong> “Sevmek, sevilen kişiye, yaptıklarından, kişisel ve geçici özelliklerinden bağımsız olarak olumlu bir anlam atfetmektir”</strong> diyerek, Pascal’ın karşısına çıkan Hegel… Ve nihayet, Proust’un her ikisini de reddedip,<strong> “Hayır efendim, aşk ne kişiye ne de onun özelliklerine yöneliktir. Aşk, ‘öteki’nin esrarını, mesafesini, sırlarını, en samimi anlarımızda bile asla benimle aynı olmama halini hedef alır”</strong> diye diklenmesi… Finkielkraut, burada Proust’un yanındadır; aşk, doğası gereği, bir “başka olma” hali, bir müzmin ayrılıktır ona göre, örtüşmek değil çelişmektir: <strong>“‘Seni seviyorum’daki ‘sen,’ kesinlikle benim eşitim ve akranım değildir ve aşk, bu aşırı anakronizmin araştırılmasıdır”</strong> der. Orada durmaz, Blanchot’nun “aşk” formülüne getirir sözü; Lévinas “eşitliğin, adaletin, şefkatin, iletişimin ve aşkınlığın özeti” demiştir bu formül için, Finkielkraut ise, “kusursuzluğa ve zarafete dayanan muhteşem formül” diye över onu. Çok basittir aslında: <strong>“Âşıklar beraberdirler ama henüz değil.” </strong>Hepsi bu.</p>
<p>Âşıksanız eğer, cevapları kendinizde de bulabilirsiniz belki: <strong>Ruhen ve bedenen henüz tamamlanmamış bir beraberlik değil mi âşık olduğunuz kadınla ya da erkekle aranızdaki? </strong>Ya günün birinde o cümledeki “henüz” kelimesi silindiğinde ne olacak? Eşiği geçmek istiyor musunuz hakikaten?</p>
<h4> </h4>
<h4>Hayat beni fazla rahatsız etmesin</h4>
<p>Eşiği hiç geçmemiş bir adamı anlatıyor elimdeki kitap. Aşkın tekinsizliğini bilerek seçecek kadar gözüpek olduğu ya da yumuşak gövdesinin ortasında “öteki”nin koynundayken bile hep biraz yabancı kalmayı becerebilmesine yetecek kadar sağlam bir çekirdek taşıdığı için değil ama… Eşikten içeri bir kez baktıktan sonra dönüp gidivermiş bir adam bu; sonrasında, odasının kapısını kapatıp evcilik oynayan bir çocuğun pür dikkat ciddiyeti içinde, hayatla gayet mesafeli bir hayat kurup, içine yerleşebilmiş bir adam.
                                    	<br/><br/>
<a class="lnk2" href="/web/20111012113537/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111012113537/http://taraf.com.tr/yasemin-congar/makale-askta-ve-benlikte-durdugumuz-esik.htm)
# Kayıp cennete dönüşün imkânsız adımları

*Yasemin Çongar 06.08.2011*

<div class="yazi"><img align="left" alt="Kayıp cennete dönüşün imkânsız adımları" border="0" src="http://www.taraf.com.tr/fotoraflar/makaleler/kayip-cennete-donusun-imkansiz-adimlari_6162_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Hiç tanımadığım bir adamla, bir çocuğu seyrediyordum rüyamda. “Sen kaç yaşındasın,” dedi çocuk. Adam cevabı elbette biliyordu; hemen söyledi. Belki “elli” dedi, belki “altmış.” İşitemedim. Ne önemi vardı zaten. <strong>“Peki insan kaç yaşında?”</strong> Adam önce soruyu anlamadı. Anlayınca da hayretle baktı çocuğa, sonra, onun kocaman açılmış sabırsız gözlerinde küçüldüğünü sezerek sustu. Cevabı bilmiyordu. “İnsan kaç yıldır var? Biz kaç yıldır varız? Ne zamandır insanız?” Çocuk başka cümlelerle aynı soruyu soruyordu… Nafile. Adam hiç konuşmadı. Bir tahminde bulunmadı. Bilmediğini, daha beteri bunu hiç düşünmediğini söyleyemedi. Bir önemi vardı zira. Bir önemi vardı elbet. Niye hiç merak etmemişti öyleyse? Kendinden utandı. Hayatında ilk kez bu kadar yalnız olduğunu düşündü. Kalkıp gitmek istedi. Yapamadı. Artık hiçbir yere ait değilmiş gibi öylece baktı çocuğa. Bitmiş gibi, tükenmiş gibi. Adamın sıkışmış nefesiyle daralarak uyandım. <strong>Bir insanın, insanlığın yaşını hiç merak etmemiş olması mı daha tuhaftı, kendi yaşını bir çırpıda bilmesi mi yoksa? Karar veremedim.</strong></p>
<p>Sahi, kaç kuşağın hayalini kurabiliyoruz ki biz? Muhayyilemize hepi topu kaç ömür sığdırabiliyoruz? Ucunu iyice sivrilttiği taş yongalarıyla mamut avlamaya kalkacak kadar gözüpek, ölülerini saygıyla gömmeyi bilecek kadar vakur, etini yediği hayvanın kemiğinden kendine gerdanlık yapacak kadar mahir olan o kısa, kalın, kıllı ve kendi yaşından bihaber insana geri dönmemize yetecek genişlikte bir yer var mı hafızamızda? Kavramlarımızın, kabullerimizin, adını koysak da koymasak da bizi yöneten inançlarımızın izini maziye doğru sürdüğümüz vakit, yazının en fazla elli-elli beş asra yayılan kısacık tarihinin ötesine ne kadar geçebiliyoruz? İnsanlığın iki yüz bin yılının topyekûn tahayyülüne hakikaten girişsek bir gün, birbirine benzemeyen durakların hepsinde bir nebze olsun nefeslenmeye yetecek mi ömrümüz?</p>
<p>Sorular sorup, cevaplara varmaya ne zaman başladık biz? Yirmi beş asır önce, her sabah daha evvel hiç girmediği bir nehre ayaklarını soktuğunu anlayan Efesli Herakleitos’a kadar, kaç bin nehirde kaç milyon kez yıkandık? <strong>Hep aynı yerde durduğunu sandığımız şeylerin, aslında durmadığını öğrenmemiz kaç yüz asrımızı aldı; eve bir daha hiç dönemeyeceğimizi anladığımızda, evcil hayatın kaçıncı bin yılındaydık dersiniz?</strong> Thomas Wolfe’un 1940’da yazdığı o romanın, hikâyesinden ziyade adıyla klasikleşmesi, <strong>“You Can’t Go Home Again</strong> (Yuvaya Dönemezsin)” duygusunun, dilimize düşmesinden çok önce, genlerimize yerleşmiş olmasından mıydı yoksa? İtalyan şair Giorgio Caproni’nin “eve son dönüşü” anlattığı mısraları okumuş muydunuz? <strong>“Oraya, hiç gitmediğim yere, geri döndüm” der Caproni, “Eskiden nasıl değildiyse şimdi de aynıydı her şey. Masada (kareli masa örtüsünün üzerinde) hiç doldurulmamış bardağı yine yarı dolu buldum. Her şey asla bırakmadığım gibi aynı kalmıştı.”</strong></p>
<p>Tarihini bilsek de bilmesek de, iki yüz bin yıldır, her bir ömrün bir diğerine eklenerek kurduğu bir zincirden ibaret insanlık tecrübesi… Bir daha asla aynı eve, aynı nehre, aynı insana dönemeyeceğimizi kim bilir kaç bin yıl önceki o ilk ayrılışımızda sezdik biz. <strong>Tükenmiş bir hayattan bize göz kırpan yıldızların bugün artık kaynağı kararmış ışığında her gece yeniden yıkadığımız o dikenli özlem duygusunun müphem nesnesi de, artık olmayan bir yuva, bütün fiilleri kendi kipinde çoktan çekilmiş bir aşk, bizde sadece hayaliyle bâki bir çocuk değil mi zaten?</strong></p>
<h4> </h4>
<h4>Bilmediğimiz o tanıdık ülkenin yazarı</h4>
<p>Rüyamı, cümlelerinin üzerinde uyuyakaldığım Guatemalalı yazar Eduardo Halfon’a borçluyum. Halfon’un hikâyelerinin ne o rüyayla, ne uyanırken bana sordurduğu sorularla bir ilgisi var aslında ama hepsinin de, o hikâyelerdeki “tanıdıklık” hissinden beslendiğini sanıyorum.
                                    	<br/><br/>
<a class="lnk2" href="/web/20111012111151/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111012111151/http://taraf.com.tr/yasemin-congar/makale-kayip-cennete-donusun-imkansiz-adimlari.htm)
# Hayatın komedisine dönüşür her şey

*Yasemin Çongar 13.08.2011*

<div class="yazi"><img align="left" alt="Hayatın komedisine dönüşür her şey" border="0" src="http://www.taraf.com.tr/fotoraflar/makaleler/hayatin-komedisine-donusur-her-sey_1354_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Tozuz biz. Zerrelerden ibaretiz. Öyle geldik, öyle gideceğiz. Dağılıp savrulduğumuzda nihayet, bizden geriye sadece bir hikâye kalacak. Evet bir hikâye ama tek hikâye değil. Herkesin başka başka anlatacağı, herkesin parça parça unutacağı, binbir ayrı hali olan, başından sonuna, binbir ayrı yoldan varılan bir hikâye. O yolların hepsinden teker teker yürüme fikrini seviyorum ben. İhtimalleri seviyorum. Her ihtimal bir nimet. <strong>Herbirimizin her an harf harf, boşluk boşluk yazdığımız hayat hikâyelerimizin, bizden sonra belki allı pullu, belki yalın yavan ama illâ ki bölük pörçük, belki fazlalı ama illâ ki eksikli hallerine dönüşeceğini bilmeyi seviyorum. </strong>Hikâyemizi “tekleştirme” çabamızın nafileliğini seviyorum yani.</p>
<p>Bakın işte, bir kadın, nicemiz gibi bir kadın, bu yağmurlu ağustos mahmurluğunda senden benden belki daha cin belki de değil bir kadın, tam da bunu yapıyor şimdi: Kendi hikâyesinin ebedî anlatıcısı olma hevesiyle sanırım, sanal âlemde kişisel bir sayfa açıyor kendine; ince elenip sık dokunmuş bir “ben” arşivi kuracak o sayfada;“Bakın ne şahane bir insanım, hem şeffaf hem gizemliyim, sahte tevazu gereksiz elbet ama kendimle tabii ki dalga geçerim” pozlarını bir bir yerleştirecek içine. <strong>Devâsâ bir boşluğa habire anlatacak kendini; örter gibi yaparken gösterecek, fısıldarken bağıracak: “Buyum.” </strong>Hiç itirazım yok. Facebook’ta ölmek her ne kadar “imkânsız” görünse de, ölüm, cümlemiz için aynı ölçüde “mutlak” zira; ve o kadın, o kadın gibi nice kadın, nice erkek, yani mesela ben, mesela sen, gün gelip zerrelerimize ayrıldığımızda, herbirimizin hikâyesi de, son kertede, gerçek ya da sanal her türlü vasiyetimizden ve vesayetimizden âzâde kalacak. Cismimiz terk-i diyar eyleyince, hikâyemiz de zerrelerine ayrılacak bir bakıma; başkalarının hafızasındaki haliyle toz duman olacak hatıralarımız. İçinden geçtiğimiz hayatlar, kulaklarda bıraktığımız sözler, herkesin görmesini istediğimiz cazip anlarımız, kimselerin fark etmediğini sandığımız itici yanlarımız, hepsi, moleküllerimiz gibi ayrışıp savrulacak, zerre zerre birbirine çarpacak, çarpa çarpa dağılacak, sonra yeniden birleşip bir tür bulut olacak belki. Bakanlar, kendi hayallerindeki şekli görecekler bulutumuzda. Ne gördüklerini biz hiç bilmeyeceğiz.</p>
<h4><br/>İç içe geçen hayatların kümülüs hali</h4>
<p><strong>“Ama aşkın”</strong> der Virginia Woolf, <strong>Orlando</strong>’nun sonlarına doğru; ve iki tire arasına bir istihza yerleştirmek üzere durur hemen: <strong>“ Erkek romancıların tarifine göre, ki bu konuda onlardan daha yetkin kim olabilir</strong>” deyip tireyi kapadıktan sonraysa, bütün müstehziliğine inat, benim saflıkla sevdiğim şu satırları yazar: <strong>“(Aşkın) şefkat, bağlılık, cömertlik ve şiirle hiç bir ilgisi yoktur. Aşk, eteğini sıyırıp… ama aşkın ne olduğunu hepimiz biliyoruz. Orlando bunu yaptı mı? Hakikat, hayır demeye zorluyor bizi, yapmadı. Bu durumda, yani insanın yazdığı hayat hikâyesinin baş kişisi, ne âşık olur ne cinayet işler, yalnızca düşünür ve hayal kurarsa, bir cesetten hiçbir farkı kalmadığı sonucuna varıp, onu terkederiz.”</strong></p>
<p>Bulutlara bakıyorum şimdi; bir kitabın sayfalarına… Zamana direnen aşkları ve zamana yayılmış cinayetleriyle, yazarına, tutkusunun nesnesinden soğuma şansını bir an bile vermeyen iç içe geçmiş hayat hikâyelerinin “kümülüs” haline bakıyorum:<strong>A Book of Secrets: Illegitimate Daughters, Absent Fathers</strong> (Bir Sırlar Kitabı: Gayrımeşru Kızlar, Namevcut Babalar). Hiçbir hayatın tek bir hikâyesi olmadığını ve her hayat hikâyesinin aslında başkalarının hayatlarını da anlattığını hatırlatan girdap misali bir kitap bu; anlatımının zarafetiyle cezbediyor sizi, sonra hiç beklemediğiniz bir kuvvetle düşüncelerinizi döngüsüne katıp, derine hep daha derine çekerek ilerliyor. Yazarı, 1935 Londra doğumlu Michael Holroyd –ya da aristokrat esamisini ve İngiliz edebiyatına katkılarından ötürü Kraliçe’nin kendisine verdiği şövalyelik unvanını gözönüne alırsak, Sir Michael De Courcy Fraser Holroyd— biyografi yazımının gerektirdiği ağır ve ince işçiliğin hakkını ayrı ayrı eş düzeyde veren bir usta.
                                    	<br/><br/>
<a class="lnk2" href="/web/20111012105458/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111012105458/http://taraf.com.tr/yasemin-congar/makale-hayatin-komedisine-donusur-her-sey.htm)
# Mezbaha tezgâhına mânâ katmak

*Yasemin Çongar 20.08.2011*

<div class="yazi"><img align="left" alt="Mezbaha tezgâhına mânâ katmak" border="0" src="http://www.taraf.com.tr/fotoraflar/makaleler/mezbaha-tezgahina-mana-katmak_3699_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Çocuklarımızı birbirinden ayırmaya başladığımız gün, şer düştü toprağımıza; buna inanıyorum. Kardeş katli, kardeşimizi kendimize eşit görmediğimiz içindir ki, “vacip” göründü gözümüze. Bizden önceki kavimler gibi biz de, kardeşin kardeşi öldürmesini kutsamanın bir yolunu bulacaktık elbet… Bulduk. Dirilerini bir tutmadığımız için birbirine düşen çocuklarımızın, ölülerini de birbirinden ayırmayı çare bilip, şerrin adına “şüheda” dedik nihayet. Bize, el kadarken bellettikleri o mısrayı boşuna söylememiş şair. Anlıyoruz şimdi. <strong>Hakikatin üzerini, kaygan bir deri gibi kaplayan ezberlerimizi pul pul soymak biraz zamanımızı aldı belki, ama başardık: Şüheda fışkırıyor bu topraktan, şüheda. Kan fışkırıyor yani; çocuklarımızın kanı, çocuklarımızın kemiği.</strong> Biliyoruz artık. Gencecik bedenlerinin üzerine toprak atarken gördük bunu, toplu mezarlardan çıkan iskeletlerini kemik kemik sayarak öğrendik. Öğrendik de ne oldu? Hâlâ bir tutmuyoruz taze canları; ve cesetleri, daha sıcakken ayırıyoruz birbirinden. Hâlâ! <strong>Öle öle öyle zalimleştik ki, ölü çocuklarımızı aynı diyara uğurluyor olma ihtimali bile zül geliyor bize sanki. </strong>Herkes “kendi” şehidine ağlarken, hep beraber hızla şerre gömüldüğümüzü bir görebilsek oysa... Bir görebilsek.</p>
<h4><br/>Şehadet hep aynı, şahitler değişiyor…</h4>
<p>Başkalarının “şehitlik” hikâyelerini okuyorum birkaç gündür; öteki kavimlerin kardeş katlini “günah” olmaktan nasıl çıkardıklarını öğreniyorum. Batı dillerindeki “şehit” kavramının (İngilizce martyr, İspanyolca martir, Almanca Märtyrer) kökeni, Yunanca “şahit” anlamındaki martys kelimesinden geliyor. Tıpkı İslam gibi, ünlü Anglikan rahip W.H.C. Frend’in <strong>“birer şehitlik dini”</strong> olarak tanımladığı Yahudilik ve Hıristiyanlık da, “kutsanmış ölümün” kökenini, tanıklıkta görüyor zira.<strong>Makabelerin Birinci Kitabı</strong>, Büyük İskender’in torunları Yerüşalim’i işgal edince, putlara tapınmayı reddederek “Elenleşmeye” direnen ve hayatları pahasına oğullarını sünnet ettiren kadınları kutsarken, <strong>Tevrat</strong>’ın Tanrısının “yüce kulları” sayıyor onları. <strong>İncil</strong>’de, İsa’nın mucizesinin şahitleri, bu tanıklığı inkâr etmektense ölüme razı oldukları için yükseliyorlar “şehitlik” mertebesine. <strong>İnancı uğruna ölenler, Tanrı’yla kul arasındaki kutsal anlaşmanın “şahitliğini” yapıyorlar bir bakıma.</strong> Üstelik, sadece kitabî değil, karmik dinlerin müminleri de âşinası şehadetin; Hindistan’da Müslümanlarla savaşırken ölen her Sih, asırlardır olduğu gibi bugün de, Pencab dilinin Arapçadan ithal kelimesiyle “şehit” olarak göçüyor öteki diyara.</p>
<h4><br/>Siyasetin “ilâhi” dilinden zulüm</h4>
<p>Michael Azar, 1970 Örebro doğumlu bir düşünce tarihçisi. Göteborg Üniversitesi’nde hocalık yapıyor. Hepsi İsveççe olduğu için, çoğumuzun belki okuyamayacağı ama başlıklarıyla bile, Azar’ın yıllardır “kutsal ölümün” farklı veçhelerine kafa yorduğuna ilişkin fikir veren kitapları arasında, <strong>Frihet, jämlikhet, brodermord: revolution och kolonialism hos Albert Camus och Frantz Fanon</strong> (Özgürlük, eşitlik ve kardeş katli: Albert Camus’den Frantz Fanon’a Devrim ve Kolonyalizm), <strong>Döden i Beirut</strong> (Beyrut’ta Ölüm) ve <strong>Vittnet</strong> (Şahit) var.</p>
<p><strong>Eurozine</strong> dergisi, üç gün önce Azar’ın uzun bir makalesine yer verdi. Bilenleriniz vardır eminim ama bilmeyenler için, belki <strong>Eurozine</strong>’ı anlatmalıyım biraz. Sanal âlemde yayınlanan Viyana merkezli bir dergi bu; özelliği, otuz dört Avrupa ülkesinden yetmiş kadar kültür dergisini buluşturması. Her yıl Avrupa Kültürel Yayınlar Toplantısı’na evsahipliği yapan, Türkiye’den sanırım <strong>Cogito</strong> ve <strong>Varlık</strong>’la işbirliğini sürdüren <strong>Eurozine</strong>’da, hem buluşturduğu dergilerde çıkan bazı yazıların çevirileri hem de özgün makaleler yer alıyor. Azar’ın gün ışığını ilk kez İsveççe yayımlanan mevsimlik felsefe ve edebiyat dergisi <strong>Glänta</strong>’da gören yazısı da, <strong>Eurozine</strong>’ın İngilizce tercümesi sayesinde, şimdi daha geniş bir âleme çıktı.
                                    	<br/><br/>
<a class="lnk2" href="/web/20111024070748/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-mezbaha-tezgahina-mana-katmak.htm), [web.archive.org (arşiv bağlantısı)](http://web.archive.org/web/20111024070748/http://www.taraf.com.tr:80/yasemin-congar/makale-mezbaha-tezgahina-mana-katmak.htm)
# Kelimeler güçlüdür, palavralar güzeldir

*Yasemin Çongar 27.08.2011*

<div class="yazi"><img align="left" alt="Kelimeler güçlüdür, palavralar güzeldir" border="0" src="http://www.taraf.com.tr/fotoraflar/makaleler/kelimeler-gucludur-palavralar-guzeldir-2_8094_orijinal.jpg" style="border-right-width:10px; border-color:#FFFFFF"/>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***<br/><br/>Her demlik dipsiz bir kuyu bu diyarda. Çay bardakları hiç boş kalmıyor, fark ettiniz mi? Allahım ne çok çay içiyoruz, ne çok konuşuyoruz. Bana en tuhaf gelen de bu aslında. Çay içip konuşmayı bu kadar severken biz, demliğin ortasında, hikâyeleri hâlâ sıcacıkken, son bir buruk yudumla kalkıp yerlerinden, sessizce boşluğa yürüyor bizim çocuklarımız. Yıllardır. Görüyoruz onları, canımız acıyor, susuyoruz. Niye? Karanlığın içinden kelimelerimizin kudretiyle geçmek varken, üstelik bugün her zamankinden daha fazla mümkünken bu, söylenesi her şeyi şimdi pekâlâ söyleyebilecekken, gencecik insanların ölüme gitmesini seyretmek niye? Kelimeleri sevmeyen bir katili anlamak daha kolay benim için. Konuşmayanların, konuşamayanların içinde büyüyen şiddeti işitmek daha kolay. Sessizliğe tahammülsüz insanların kelimelerden vazgeçmelerini kavramakta zorlanıyorum ama. Söyleyecek söz bulamamak nedir hiç bilmeyen bir toplum nasıl susabiliyor böyle? Hayallerimizi katık ettiğimiz kelimelerimizle, nice akşamı gecede eritip, nice geceyi sabaha erdirerek, denizine sabırsızlanan deli nehirler gibi durup dinlenmeden konuşabilirken biz, neden asıl söylenmesi gerekenleri yutkunuyoruz bazen? Niye hep bir ağızdan susuyoruz ki silah konuşsun?<br/><br/>
<h3>“Dünyada bir delik açmak istiyorum”</h3>Kuru temizlemecinin faturasındaki uyarı cümlesi her şeyi özetliyor aslında: “Bazı lekeler ancak dokunun kendisi yıpratılmak suretiyle temizlenebilir.” Mizahının sırrını bu cümleye dayandıran bir büyük “kâşifin” yazdıklarını okuyorum şimdi. Demliklerin değil belki ama fıçıların dipsiz olduğu bir diyarın, bizim buraların şimdiki halinden çok daha karanlık bir zamanında, hiç boş kalmayan bardağındaki beyaz köpüklü arpa suyunu yudumlaya yudumlaya, geceler boyu anlattığı hikâyelerle hayata tutunmuş bu adamın kelimelerinde kırık gülüşler gizli. Bir başkasının yaşadıklarını nefesini bu kadar nefesimde hissederek, tebessüm ve minnetle okuyabilmek ne güzel. Yirminci asrın en büyük, kadri en az bilinmiş yazarlarından biri olduğuna inanıyorum ben onun. Kanaatten daha kuvvetli bir şey bu, bir his! Şimdi, kendi hayat hikâyesini, gerçek kişi ve olaylar üzerinden romanlaştırarak karısı Eliska’nın ağzından anlattığı üçlemenin son kitabının da nihayet İngilizcede yayımlanması sayesinde, onun “ilk yazarlık” yıllarının, daha doğrusu “yazmaya” olmasa da “kitapları basılan bir yazar” olmaya başladığı yılların hikâyesini öğrendikçe büsbütün kesifleşen bir his. Zira burada, baştan sona, yazının iktidarını teslim edip, yazarlık uğraşının ciddiyetini bilerek ve sanırım bu yüzden de, yazarı ti’ye alarak yazıyor. Kendini bir “roman kahramanı” olarak çoğaltırken, hayatının öznesini parça parça eksilterek yapıyor bunu. Güle oynaya.<br/><br/>1914’te Brno’da doğup 1997’de Prag’da ölen Bohumil Hrabal’ın Çekçede ilk kez 1986’da ve gizli bir anti-komünist yayınevi tarafından samizdat usulü yayımlanan otobiyografik roman üçlemesi, sırasıyla Svatby v dome (Ev Düğünleri), Vita nuova (Yeni Hayat) ve benim şimdi İngilizcesini (Gaps) okuduğum Proluky’den (Boşluklar) oluşuyor.<br/><br/>1963’te başlıyor Proluky; Hrabal kırk dokuz yaşında ve bir önceki romandan (Vita Nuova) gayet iyi bildiğimiz gibi, 1940’larda basılan ilk şiir kitabı ve dergilerde yayımlanan hikâyeleri dışında, ölümsüzlük kuyusunun dibine henüz bir taş bırakabilmiş değil. Romanın açılışında, ilk hikâye kitabı Perlicka na dne’nin (Derinlerin İncisi) matbaa örnekleri geçiyor Hrabal’ın eline.
                                    	<br/><br/>
<a class="lnk2" href="/web/20111012112509/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111012112509/http://taraf.com.tr/yasemin-congar/makale-kelimeler-gucludur-palavralar-guzeldir-2.htm)
# Kibrit başı kadar bir ışık yeter bazen

*Yasemin Çongar 03.09.2011*

<div class="yazi"><img align="left" alt="Kibrit başı kadar bir ışık yeter bazen" border="0" src="http://www.taraf.com.tr/fotoraflar/makaleler/kibrit-basi-kadar-bir-isik-yeter-bazen_106_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Bir tercih yaptın sen. Mucizeye fırsat tanımak istemiş olsan bile, bunun imkânsızlığını biliyordun sanırım. Bilerek atladın. <strong>Soğuk bir ölümü seçtin çünkü</strong>. Öyle değil mi?</p>
<p>İlâhiyatçı Mark D. Thompson, yirmibirinci asrın başında çaresizliğin en kuvvetli tezahürünü, sanatta, edebiyatta hatta popüler müzikte bile değil, bu tek fotoğrafta bulduğunu söyledi sonra.<strong> Boşluğa atlamakla, bilmeden bir karede dondurdun sen kendini, kendi sonunu sonsuz kıldın. “Çaresizliğin resmi” oldun. Öyle mi hakikaten?</strong> Her şey bundan mı ibaret? Söyle bana... Pırıltılı bir eylül sabahında kendilerini ve senin gibi hiç tanımadıkları, hikâyelerini hiç bilmedikleri binlerce insanı yakmayı seçen o esmer gençlerin öngördüğünden farklı bir ölüm istediğin için de atlamadın mı biraz sen? Dumanda boğulmaktan, ateşte kavrulmaktan, çelikte erimekten, imkânsız bir kurtuluş için çırpına çırpına önce kora, sonra küle dönüşmektense, hayatın boyunca seni rahmine doğru çeken yeryüzünün kudretine ilk kez büsbütün teslim ederek kendini, tek bir darbenin kesin hükmünü seçmiş olmadın mı? Boşluğun nefesinin içinden geçerek varacağın soğuk bir ölümü, sıcak bir sona tercih etmedin mi? Söyle.</p>
<p><strong><br/>Özgürlük ateşinden kimse müstesna değil</strong></p>
<p>Bir eylül sabahında Dünya Ticaret Merkezi’nin Kuzey Kulesi’nden atlayarak ölümlerden ölüm beğenen o “çaresiz” adamla, on yıl sonra bir şubat sabahı süpürgelerini kapıp Tahrir Meydanı’nı temizlemeye gelen “muzaffer” isyancıları hangi duygunun birleştirdiğinin hikâyesi henüz yazılmadı. <strong>Ne de olsa “Arap Baharı,” tomurcukları dalında bir mevsim hâlâ; isyanın ağaçları daha meyve vermedi.</strong> 1961 Paris doğumlu Jean-Pierre Filiu’nun kitabını da bunu bilerek okumak gerek. Kısaca “Sciences Po” diye namlanan Paris Siyasal Etüdler Enstitüsü’nde hocalık yapıyor Filiu ve son dönemde daha ziyade İslam’ın küreselleşmeyle ilişkisi üzerine çalışıyor. Yeni yayımlanan <strong>The Arab Revolution: Ten Lessons from the Democratic Uprising</strong> (Arap Devrimi: Demokratik Ayaklanmadan On Ders) adlı kitabında Tunus’un, Mısır’ın, Libya’nın, Suriye’nin başkaldıran sokaklarının bize neler öğrettiğinin erken bir çetelesini tutmuş. Evet, “erken” ama Filiu’nun, bir gazete haberinin şipşak kutusu olabilecek kadar tezcanlı bir liste ve “turfanda” yorumlarla dokunduğu olgularda, zamanla sınanarak olgunlaşırken kuşkusuz yeni dönüşümler geçirecek olan hakikatin nüvesini yakalamak pekâlâ mümkün.</p>
<p><strong>Öncelikle, bütün saçmalığına rağmen Batı düşüncesinde kendine yer bulabilmiş bir ezberin sonunun nihayet geldiğini tescil ediyor Filiu; Arap toplumlarını, demokratik idealin nüfuz edemediği bir güruh, devâsâ bir “istisna” olarak kabullenen köryargıyı tarihe gömerken, söz konusu özgürlükse, her halk gibi Arapların da bu ateşten müstesna olmadığını hatırlatıyor.</strong> Ayrıca, “Bir Müslüman sadece Müslüman değildir” diyor; herkes gibi bir Müslümanın da karakterinde, düşüncelerinde, hayallerinde illâ ki başka kimliklerin izlerini taşıdığı gerçeğini, bütün basitliği içinde, kimi kıraç zihniyete “yeni” gelebilecek bir tarzda muştuluyor. Orada durmuyor. <strong>Gençlerin öfkesi kadar, bu öfkeyi sanal âlemde buluşturup çoğaltarak sokağa döken sosyal ağların da, toplumsal dönüşümün motoru haline geldiğini, “Arap Baharı”nı gün be gün izleyen herkesin gördüğü gibi gören Filiu, belki herkesin görmediği ya da görse bile kavramsallaştıramadığı bir olguyu da masamıza bırakıyor ki, kitabının en önemli katkısı bu bence.
                                    	<br/><br/>
<a class="lnk2" href="/web/20111012103548/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111012103548/http://taraf.com.tr/yasemin-congar/makale-kibrit-basi-kadar-bir-isik-yeter-bazen.htm)
# Gerilla, devlet, ahlak...

*Yasemin Çongar 07.09.2011*

<div class="yazi"><p>Hatırlanacak olaylar vardır. Hayat gailesi yetmez unutturmaya; hafızalardaki kireçlenme yetmez; zamanın panzehiri yetmez. Onlardan biriydi bu. Zalim olduğu kadar rezil bir eylem; kanlı olduğu kadar katranlı bir leke. Silinmez.<br/><br/><b>Dünya gerilla hareketleri tarihinde tek başına hacimli bir bölüme konu olmayı hakeden PKK, sadece kendine ayrılan faslın değil, bir bütün olarak gerillacılığın da en kara sayfalarından birini yazıverdi bu eylemle.</b> Dersim’de, arkadaşlarıyla top oynarken PKK’nın uzun namlulularla taradığı 27 yaşındaki komiserle, onu seyrederken kurşunlanan 24 yaşındaki öğretmen eşinin cenaze törenlerinden görüntülere baktım az önce. Onları öldüren, yaşları muhtemelen onlardan da küçük PKK militanlarını düşündüm. <b>Ahlaksızlık ve korkaklıkla olduğu kadar akılsızlıkla da malul bir eylemde bulunduklarının farkında değildiler elbet. Farkında olan yapmaz, yapamaz. </b></p>
<p>Ya onlara “Şu halı sahayı basın, oradaki şortlu adamları, onları seyreden kadınları öldürün” emrini veren gerilla komutanı? Cesaretten, ahlaktan geçtim; hangi akılla verdi o emri?</p>
<p>Bir cevabı var elbet. PKK’nın şiddeti tırmandırmasının arka planında bir “akıl” var. Bence, Kurtuluş Tayiz’in bu sayfada birkaç kez işaret ettiği “akıl” bu: <b>Örgütün dağdaki liderleri, savaşın kendileri açısından hezimetle bitmemesinin yolunu, daha şiddetli bir savaşta görüyorlar bugün.</b> Daha fazla savaş, daha kanlı savaş; orduyu sınır dışına, daha da beteri, bu konuda kendi sicili de katran karası olan bir devleti bir kez daha “terörizme” çekecek bir savaş. Böylece, “TC” tabir ettikleri devletin askerine, polisine yeni kayıplar verdirecek; artık TC’nin mücessem hali saydıkları AKP ile Kürt halkının arasını açacak; şehirlerde tırmanması muhtemel etnik husumetle, Kürtleri biraz daha çaresiz, örgüte biraz daha muhtaç hale getirecek bir savaş.
                                    	<br/><br/>
<a class="lnk2" href="/web/20111024070731/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-gerilla-devlet-ahlak.htm), [web.archive.org (arşiv bağlantısı)](http://web.archive.org/web/20111024070731/http://www.taraf.com.tr:80/yasemin-congar/makale-gerilla-devlet-ahlak.htm)
# Kürtler niye ‘içeriden’ konuşamasın

*Yasemin Çongar 09.09.2011*

<div class="yazi"><p>İçeriden konuşmak önemlidir. Kapalı yapılarda değişim, “içeriden” konuşmakla başlar çünkü. Hayatın karşısında had ve hatır gözetmeyen iç tepkilerimizin, hakikatle usulca yüzleşirken açıklarının üstünü örtmeyen iç muhasebemizin dışa taşmaya başlamasıdır “içeriden” konuşmak. Nihayetinde, “Kral çıplak” demekten daha cesur bir şey varsa, “Biz çıplağız, ben çıplağım” diyebilmektir. </p>
<p><b><br/>Yıldıray Oğur’un dünkü muhteşem yazısı, hem “içeriden” bir konuşmaydı hem de “içeriden” konuşmaya bir davet. </b>Palmer Komisyonu Raporu’nu okumak gibi, <i>Mavi Marmara</i> olayının vardığı nokta konusunda ahkâm kesenlerin çoğunun yapmaya nedense gerek görmediği bir işe girişen Yıldıray, raporun hakkaniyetli bölümlerinin altını çizdikten sonra, “Peki biz ne kadar dürüstüz” deyip, soruyordu:</p>
<p><b><br/>“İsrailli komandolara karşı direnmek için gemiden demir parçalar koparıp sopa yapmak, önceden güverteyi korumak üzere gönüllüler belirleyip, İsrail’e karşı neredeyse küçük bir cihad planı hazırlamak da neyin nesiydi?”</b></p>
<p>Bu sorunun sorulmasına, bol bol “haklılık ve mağduriyet” vurgusu yapan itirazlar gelecektir elbet; “İsrail’in avukatı” nevinden nefret naraları atanlar da olacaktır korkarım. Ama soru, bir kez soruldu; hem de Yıldıray’ın fikir ve inanç dünyasını bilen herkesin teslim edeceği üzere “içeriden” soruldu. <b>Gerisi gelir; iç konuşmalarımızı kaçınılmaz kılan dürüstlüğümüz, dışa taşma cesaretini bir kez buldu mu, gerisi mutlaka gelir.</b></p>
<p>Kürt meselesinde de, bugün her şeyden ziyade dürüstlüğe ve cesarete ihtiyacımız olduğuna inanıyorum. Bir kez daha, şiddetin karşılıklı taraflarca nedenselleştirilerek mâzur, makûl, hatta gerekli görülebildiği bir döneme girdik zira. </p>
<p><b><br/>Meselenin “mağdur” tarafına hâkim olan kapalı yapının “iç sesi” büsbütün kısıldı.
                                    	<br/><br/>
<a class="lnk2" href="/web/20111012110212/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111012110212/http://taraf.com.tr/yasemin-congar/makale-kurtler-niye-iceriden-konusamasin.htm)
# Her hayat gibi kutsal ve kâfir bir hayat

*Yasemin Çongar 10.09.2011*

<div class="yazi"><img align="left" alt="Her hayat gibi kutsal ve kâfir bir hayat" border="0" src="http://www.taraf.com.tr/fotoraflar/makaleler/her-hayat-gibi-kutsal-ve-kafir-bir-hayat_5606_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Başka ihsan istemeyiz tanrılardan, gölge etsinler yeter. <strong>Gözlerimiz, görebilmek için tezatı arar zira. Saf ışık kör eder</strong>; koyu karanlık kör eder. Bize hem ışık hem karanlık lâzım. Simsiyahla bembeyazın arasında bir yer lâzım bize. Işıkla karanlığın ürpererek birbirine dokunduğu gölgeli köşelerde dinlenir en çok gözlerimiz; bakışlarımız, karanlığın ışığı cömertçe içine aldığı edepsiz kıvrımlarda kaybolur ekseriya; güçlü nefesiyle karanlığı üfleyip dağıtan ışığın, yüzeylerin üzerine yayılırkenki arsızlığı bir an için cezbetse bile bizi, dikkatimiz o parlak yüzeylerin karanlıkla cilveleşen hınzır kenarlarına kayacaktır çok geçmeden. Beyazdan uzaklaşıp siyaha yaklaşırken durduğumuz her kuytu, gözlerimiz için geçici bir kurtuluş olacaktır.<br/><br/>Biri kendi içinden diğerini doğurduğu sürece sorun yok, gün de rahmân bize, gece de. Başka ihsan istemeyiz tanrılardan. Bahşettikleri nûru, silmeyi pekâlâ biliyorlar nasıl olsa; bu yeter.<strong> Yaşayabilmek için bir mânâ lâzım çünkü bize. Ve yaşayarak öğrendik ki, mânâyı doğuran tezattır.<br/><br/><br/>Dâhiydi, devrimciydi, katildi, pezevenkti<br/></strong><br/>Rutubet, yağ ve tiner kokuyor kiler. Onu görüyorum. Orada, günlerdir bomboş duran tuvalini yerleştirdiği tahta sehpanın ayaklarında biten incecik yer döşeğinde, elbiseleriyle uyuyor. Bir eli, yanına yatırdığı kavisli kılıcının kabzasında, parmaklarını korkuluğun içine öyle bir kıvırmış ki, dövüşe hazır. <strong>Her gece hazır. Ama bu gece sadece düşlerinde dövüşecek ve sabahleyin, tuvalin bâkir beyazlığına ilk boyayı sürdüğünde, siyah olacak seçtiği renk.<br/><br/></strong>Tam dört yüz kırk yıl önce eylülün yirmi dokuzuncu günü, yani Korkunç İvan’ın Novgorod halkını kılıçtan geçirmesinden bir yıl sonra, Papa Beşinci Pio’nun bizim adına “Haçlılar” deyivereceğimizi elbet bilmeden kurduğu Kutsal Liga’nın İnebahtı’da Osmanlı donanmasını perişan etmesinden ise sadece sekiz gün önce, Milano’da doğdu Michelangelo Merisi. Babası bir taşustasıydı, altı yıl sonra vebadan öldü.<br/><br/>Muzip bir çocuğun cüretiyle kendi filmlerine sızmayı pek seven Alfred Hitchcock’un büyük büyük babasının genleri bile karılmamıştı henüz. Siyahın içinden çekilen o adı üstünde “noir” filmlerin John Huston’ı yaratmasına daha üç buçuk asır vardı. Martin Scorsese, onu Martin Scorsese yapan bütün sırları kendisinden öğrendiğini itiraf edecekti ama en az dört asır sonra…<br/><br/>Babası ölünce ailesiyle birlikte küçük bir köye yerleşen Michelangelo, gün gelip çıplak gözle görülen anları bir bir dondurup kâğıda basacaklarını, sonra onları birbirine ekleyip hareketlendirerek film yapacaklarını, “sinema” denen mucizenin muhtelif mucit çocuklarının ayrı ayrı kendisini “müz” sayacaklarını nereden bilsin; yerleştikleri köyün adıyla ölümsüzleşeceğini bile bilmiyordu o. <strong>Ama hepi topu otuz dokuz yılı bulmayan bol maceralı hayatında öyle sessiz bir devrim gerçekleştirip, gözlerimizin gizli oyunlarını öyle bir ifşa etti ki bize, kendisi “ölümsüzlükle” yetinse bile, resimleri daha büyük bir iktidara, “zamansızlığa” kavuştu.<br/><br/></strong>Ölümsüz ressamın zamansız resimlerine yeniden uzun uzun bakıp, onları mümkün kılan tuhaf hayattan hiç bilmediğim sahneler seyrediyorum şimdi.
                                    	<br/><br/>
<a class="lnk2" href="/web/20111012103913/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111012103913/http://taraf.com.tr/yasemin-congar/makale-her-hayat-gibi-kutsal-ve-kafir-bir-hayat.htm)
# Siyaset, şiddet, şizofreni

*Yasemin Çongar 13.09.2011*

<div class="yazi"><p>Mağdurdan yana olmakla, mağduriyete karşı çıkmak arasında çok temel bir fark var. Nasıl mağduriyet bir “marifet,” bir “erdem” değil, değiştirilmesi gereken bir haksızlık haliyse, mağdurun yanında olmak da keza, tek başına bir “marifet” bir “erdem” sayılamaz; mühim olan mağduriyetin sona ermesi için neler önerdiğimiz, neler yaptığımızdır. <strong>Mağdurun yaptığı tercihleri sırf mağduriyetinden ötürü kayıtsız şartsız destekleyen bir mağdur yandaşı, eğer söz konusu tercihler, mağduriyeti ortadan kaldıracak koşulları yaratmıyor, üstelik yeni mağduriyetler doğuruyorsa, sorumlu ve sorunlu bir konumda demektir.</strong></p>
<p>Kürt siyaseti ve yandaşları bugün “şiddeti” tercih ediyorlar, en azından PKK’nın “şiddet” tercihine karşı çıkmıyorlar. Şiddet kullanmanın “erdemi” ve “marifeti” üzerine tartışmanın büsbütün abesle iştigal olmadığı tek bir hal varsa –ki bundan kuşkuluyum— o da, şiddetin işlevselliğine odaklanmış bir tartışma olacaktır. Yani <strong>PKK “şiddetinin” ve Kürt siyasetinin bu şiddete verdiği desteğin, Kürtlerin mağduriyetini ortadan kaldırıp kaldırmayacağı üzerine tartışmak gerekecektir. </strong>Ancak “şiddet” tercihi karşısında suspus olan ya da, daha beteri, Ahmet Altan’ın pazar günkü yazısında anlattığı o harika İtalyan karikatürünün diliyle şiddete “Bravo Capitano” diye alkış tutanlar, bunu pek yapmıyorlar. Bu güruh, “imkânsızlık” edebiyatını seviyor; şiddeti, işlevinden ziyade, çaresizlikle açıklıyor.</p>
<p>Bugün PKK şiddetini bir “tercih” değil de bir “zorunluluk” gibi gösteren ve bu tercihi eleştirenlere karşı da, “Başka türlüsü mümkün değil” tezini öne süren arkadaşlarımızın, bu teze kendilerinin bile inandıklarından emin değilim. Öyle olsa, Kürt siyasetçileri genel seçimlere girmezlerdi, ikide bir kongre toplamazlardı, panellerde konuşmazlardı, Irak Cumhurbaşkanı Talabani’yle görüşmeye gitmezlerdi, gazetelere yazılar yazmazlardı.
                                    	<br/><br/>
<a class="lnk2" href="/web/20111012104002/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111012104002/http://taraf.com.tr/yasemin-congar/makale-siyaset-siddet-sizofreni.htm)
# Siyasi çözümün sesi

*Yasemin Çongar 14.09.2011*

<div class="yazi"><p>MİT ile PKK temsilcileri arasında, yabancı arabulucuların gözetiminde ve Başbakan Erdoğan’ın bilgisi dâhilinde gerçekleştiği anlaşılan bir görüşmenin ses kaydı, internet ortamında dün yayınlandı. Sürmanşetimizden <strong>“Peki niye savaşıyorsunuz” </strong>sorusuyla duyurduğumuz bu ses kaydının tam metnini bu sayfalarda okuyabilirsiniz.</p>
<p><strong>OTANTİK Mİ:</strong> Ses kaydını dinlediğimiz ilk andan itibaren bazı “teknik” sorulara yanıt aradık. İlki, <strong>“Bu gerçek bir belge mi”</strong> sorusuydu. Mutlak kesinlikte bir cevabımız yok. Ancak gerek şahısların seslerinin gerçeğe uygunluğu gibi teknik özellikler gerekse konuşmanın üslûp ve içeriği, kaydın otantikliğine ilişkin şüphemizi zayıflattı. Daha önemlisi, ne kayıtta sesleri/adları olan MİT ve PKK mensuplarından ne de Ankara’daki herhangi bir kurumdan bir yalanlama geldi.</p>
<p><strong>KİM, NİYE SIZDIRDI:</strong> İkinci “teknik” merak konumuz, cevabına göre farklı siyasi anlamlar ifade edebilecek olan <strong>“Bu kaydı kim, niye ve neden şimdi sızdırdı” </strong>sorularıydı. Tahminlerimiz var ama kanıtlı cevaplarımız yok. Bununla birlikte, ister görüşmenin tarafı olan PKK’nın ya da MİT’in içinden birileri, ister görüşmenin evsahibi olan yabancı aktörler ya da dün hemen tedavüle giren teori doğrultusunda mesela MOSSAD gibi bir dış istihbarat örgütü bu kaydı sızdırmış olsun, sonuçta failden ve muhtemel saiklerinden bağımsız bir içerikle karşı karşıyayız.</p>
<p><strong>NİYET, İRADE, GAYRET:</strong> Bu kaydı internette yayınlamadan önce, metne hükümeti PKK diliyle eleştiren başlıklar ekleyenlerin ya da görüşmelerin içeriğinin MİT Müsteşarı Hakan Fidan’ı ve onun siyasi âmiri olan Başbakan Erdoğan’ı Türk milliyetçileri nezdinde zor durumda bırakabileceğini hesaplayan başka çevrelerin niyeti ne olursa olsun, bu kayıt bize, Ankara’daki siyasi liderlik konusunda çok önemli bir işaret veriyor. MİT yetkilileri Afet Güneş ve Hakan Fidan’ın kayıttaki ifadelerinden anlaşılan şudur: <strong>Başbakan Erdoğan’ın şahsında, AKP hükümeti ve başta MİT olmak üzere bir kısım devlet bürokrasisi bünyesinde, PKK’nın müzakere yoluyla silahsızlandırılması konusunda ciddi bir niyet ve irade vardır ve bu doğrultuda somut gayret içine girilmiştir.
                                    	<br/><br/>
<a class="lnk2" href="/web/20111012110454/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111012110454/http://taraf.com.tr/yasemin-congar/makale-siyasi-cozumun-sesi.htm)
# PKK ile konuşmaya devam

*Yasemin Çongar 16.09.2011*

<div class="yazi"><p>Londra’da sonbahardı. 1993 kasımının başlarında bir gün, tam üç yıldır Downing Street 10 Numara’da ikamet eden elli yaşındaki Muhafazakâr başbakan, Avam Kamarası’nın ortasında dikildi ve İşçi Partili muhaliflerinin gözlerinin içine bakarak, göreve geldiği ilk aylardan itibaren yaptığı en önemli iş konusunda düpedüz yalan söyledi: </p>
<p><b><br/>“Bay Adams’la ve İrlanda Cumhuriyetçi Ordusu’yla oturup konuşmak mı? Bunun düşüncesi bile midemi bulandırıyor!”</b></p>
<p>John Major bunu söylerken aklı, Shankill Yolu’ndaki balıkçı dükkânındaydı. 23 Ekim 1993’te İrlanda Cumhuriyetçi Ordusu (IRA) mensubu bir saldırgan, Belfast’ın IRA karşıtı Protestan mahallelerinden birindeki bu balıkçı dükkânını kendisiyle birlikte havaya uçurmuş ve tümü sivil olan dokuz kişinin ölümüne yol açmıştı. IRA’nın kanlı eylemler tarihinde, tek seferde verdirdiği en büyük kayıplardan biriydi bu. Londra’da infial doruktaydı. <b>Ulster’ın cumhuriyetçi militanları, bir yandan sivilleri hedef alan şiddet eylemlerini kesintisiz sürdürürken, onların askerî komutanlarıyla siyasi hamilerinin Britanya hükümeti tarafından muhatap alındıkları bilgisi, o günün koşullarında, gerek siyaset erkanı gerekse toplumun geneli açısından kolay sindirilebilecek bir bilgi değildi.</b> </p>
<p>Major’ın mumu birkaç hafta içinde söndü. 28 Kasım 1993’te <b><i>Observer </i></b>gazetesinde yayımlanan özel haber, <b>“Major’ın IRA liderliğiyle gizli bağlantıları ortaya çıktı”</b> başlığını taşıyordu. Habere göre, bizzat Başbakan’ın verdiği onayla, hükümetle IRA arasında bir iletişim hattı kurulmuştu. Bu hatta, karşılıklı mesajlaşma ve müzakere yürütenler arasında rahipler, işadamları ve Britanya İstihbarat Örgütü MI5’ın yöneticileri vardı. Haber, aynı gün Londra’daki yetkililerce doğrulandı.
                                    	<br/><br/>
<a class="lnk2" href="/web/20111012113508/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111012113508/http://taraf.com.tr/yasemin-congar/makale-pkk-ile-konusmaya-devam.htm)
# Kapatamadığımız kapılar hapseder bizi

*Yasemin Çongar 17.09.2011*

<div class="yazi"><img align="left" alt="Kapatamadığımız kapılar hapseder bizi" border="0" src="http://www.taraf.com.tr/fotoraflar/makaleler/kapatamadigimiz-kapilar-hapseder-bizi_9925_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Eksik yarısının her an çıkıp gelebileceği hissiyle yaşayan bir kadının çektiği sessiz azâbı anlamaya çalışmıştım ben. Bilmeden bekliyordu. “Beklemek bana hayatta kalma gücü veriyor” demişti bir keresinde, “ama bilmemek hayatımı tüketiyor.” Oda kapısını hep aralık bıraktığını söylerdi. Üç yanı sakız sardunyalarıyla çevrili küçücük balkonunda sırtını duvara dayayıp, sokağın başından hep aynı silûetin belirmesini beklediği akşamlarda, ışığın acımasız oyunlarına her seferinde yenik düşen yüreği bir an imkânsız bir sevinçle kabarır, sonra yaklaştıkça yabancılaşan bir çehrenin soran bakışları altında öylece kasılıp kalırmış: “Beni deli sanıyorlar, onlara gülümsüyorum.” <strong>Ümit içinde yaşamanın ne korkunç bir şey olduğunu o kadında görmüştüm ben.</strong> Elâydı gözleri ve hep biraz yorgun. Çok erken öldü. Bir geceyarısı evden alıp götürdükleri kocasını on yedi yıl bekledikten sonra, ikisinin de doğduğu o uzak dağ köyüne tahta bir kutunun içinde döndü, tek başına gömüldü.</p>
<h2><br/>Ümidi tüketecek bir nihayet aramak</h2>
<p>Yine aynı duygu. Kalabalık bir babanın büyüdükçe tenhalaşan oğlunun hikâyesini okuyorum şimdi ve yine aynı duygu:</p>
<p><strong>“Çok matah bir şey gibi söz ediyorlar ümitten. Oysa ümit, insanı hayattan mahrum edebiliyor bazen.”</strong></p>
<p>1970 New York doğumlu romancı Hisham Matar’ın sözleri bunlar; yirmi bir yıldır kayıp olan bir adamın oğlunun sözleri. Libyalı zengin bir ailenin çocuğu Matar. Kaddafi’nin kansız bir devrimle Kral İdris’i devirip başa geçtiği sırada, Libya’nın Birleşmiş Milletler nezdindeki temsilciliğinde diplomat olarak çalışan babası Cebelle, Hisham üç yaşını bitirinceye dek bu görevi sürdürüp, ardından Trablus’a dönmüş. Çok geçmeden, Kaddafi’nin devrimini sorgulamaya başlamış; sorguladıkça adı “mürteci”ye çıkmış. Altı yıl sonra rejim karşıtı faaliyetleri nedeniyle tutuklanacağını öğrenince de, yine ailesiyle birlikte, Libya’dan Mısır’a kaçmış. 1979’da Kahire’de sürgün hayatı yaşamaya başlamış Matarlar. 1986’da Hisham’ı, liseyi orada yatılı okusun diye İngiltere’ye göndermiş babası; lisenin ardından, Londra Üniversitesi’nde mimarlık eğitimi gelmiş.</p>
<p>“Kimliği belirsiz adamlar” 1990’da, Hisham üniversitedeyken, Cebelle Matar’ı Kahire’deki evinden kaçırmışlar. Altı yıl hiç haber çıkmamış. 1996’da bir mektup gelmiş; Cebelle Matar, kendi el yazısıyla, Mısır Gizli Polisi’nce kaçırılıp Libyalı yetkililere teslim edildiğini, uzun süre sorgulandığını ve artık Trablus’un merkezindeki Ebu Selim Cezaevi’nde olduğunu anlatıyormuş: <strong>“Tek bir sayfaya boydan boya, harflerin, kelimelerin ve satırların arasında hiç boşluk bırakmamacasına yazmıştı babam, o kâğıda her şeyi sığdırmak istemişti.”</strong></p>
<p>Sonra yine, yıllar süren bir sessizlik. 2002’de onu cezaevinde gördüğünü söyleyen birinin tanıklığına güvenerek, babasının, 1996’da Kaddafi’nin bin iki yüz tutukluyu öldürttüğü cezaevi katliamından sağ kurtulduğunu düşünüyor bugün Hisham. Ama Libya diktatörünü deviren isyan, Cebelle Matar’dan henüz somut bir haber getirmiş değil. Kaddafi, isyanın ilk haftalarında iktidarını koruma ümidiyle çok sayıda siyasi tutukluyu salıverdiğinde, Hisham’ın yıllardır kayıp olan dört akrabası serbest kalmış ama babası hâlâ ortada yok.
                                    	<br/><br/>
<a class="lnk2" href="/web/20111012103943/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111012103943/http://taraf.com.tr/yasemin-congar/makale-kapatamadigimiz-kapilar-hapseder-bizi.htm)
# Assange ve WikiLeaks efsanesinde son perde

*Yasemin Çongar 20.09.2011*

<div class="yazi"><p>Gecikmiş bir yazı bu. Taraf’ın “WikiLeaks Türkiye Belgeleri” dosyasının sıkı takipçilerinden gelen “Ne oldu, seçim döneminde ara vermiştiniz onu anladık ama yayını şimdi niye kestiniz?” ya da “Diğer gazetelerde çıkan WikiLeaks haberleri de nedir, anlaşmanız mı bozuldu?” gibi sorulara daha hızlı bir cevap vermek gerekiyordu belki.</p>
<p>Ama uluslararası gelişmeleri yakından takip edenlerin iyi bildiği üzere, <strong>dünyada şu anda büyük bir WikiLeaks kavgası var ve son üç haftadır Batı medyasının kalbi “Assange… Assange” diye atıyor. Tabii, aşkla değil, öfkeyle! Gerek WikiLeaks’in kamuoyuna yaptığı açıklamalar gerekse bizim Julian Assange ve çevresinden bizzat işittiklerimiz de, bu öfkenin “karşılıklı” olduğunu ortaya koyuyor.</strong> Bu öfke sebepsiz değil ama her ne kadar tarafların – özel olarak da Guardian gazetesi ile WikiLeaks’in – arasında süren ideolojik hesaplaşma “ilginç” yönler taşısa da, ortada çok daha elzem bir mesele var. Filler tepişirken, bu tepişmenin tozu dumanı altında kalıp, dünyanın muhtelif yerlerindeki masum hayatların şu anda, bu tepişmenin de bir sonucu olarak, tehdit altında olduğu gerçeğini gözden kaçırmamak gerekiyor.</p>
<p>Gelin şimdi, halen Assange’ın en yakın adamlarından olan Swazilandlı bir WikiLeaks gönüllüsünün deyişiyle <strong>“efsanemizin son perdesi”</strong>ni aralayalım ve ağustos sonundan itibaren WikiLeaks cephesinde yaşanan gelişmelere, bu gelişmelerin medyayı ve devletleri tabi tuttuğu şeffaflık sınavına bir bakalım.</p>
<p>Aslında her şey, Guardian kadrosundan iki gazeteci David Leigh ve Luke Harding’in geçen şubatta yayımladıkları <strong>WikiLeaks: Inside Julian Assange’s War on Secrecy</strong> (WikiLeaks: Julian Assange’ın Gizliliğe Karşı Savaşının Perde Arkası) adlı kitapla başladı. İlgili herkes, bu kitabın WikiLeaks ile Guardian arasındaki işbirliğinin bozulmasından sonra yazıldığını ve Assange’ı sert bir üslupla eleştirdiğini biliyordu ama kitaptaki çok özel bir bilginin, WikiLeaks’e ve potansiyel olarak da dünyadaki binlerce kişiye ciddi bir darbe indirebileceğini henüz kimse fark etmemişti.</p>
<p>Bu özel bilginin yol açtığı riskleri ve <strong>WikiLeaks</strong>’in bu riskler karşısındaki tavrını anlatmaya geçmeden, Assange’ın bugün Batı’daki bazı çevreler nezdinde nasıl “bir ideolojik nefret nesnesi” haline geldiğini ve söz konusu kitabın buna nasıl katkı yaptığını gösteren bir alıntı yapmak istiyorum. Şu satırlar, Britanyalı yazar Nick Cohen’in 18 eylül pazar günü <strong>Observer’</strong>da yayımlanan “Julian Assange’ın Hıyaneti” başlıklı makalesinin girişinden<br/><br/><strong>“Onun, kendisinin hiçbir zaman olamayacağı kadar iyi ve cesur olan insanlara ihanet etmek için sabırsızlandığını bilmeniz için, Julian Assange’ın Amerikan ‘askerî-sınaî kompleksi’ne yönelik yarı cahil ithamlarını çok uzun süre dinlemeniz gereksizdi. WikiLeaks, Amerikan Dışişleri Bakanlığı’nın telgraflarını elde eder etmez, Assange diktatöryel rejimlerin ve hareketlerin muhaliflerinin meşru hedef olduğunu ilan etti. Mesela, Taliban’ın hedef yaptığı kişilerin her türlü iyi liberal değeri tehdit eden dinî-faşist bir güce karşı savaşıyor olmaları onu ilgilendirmiyordu. Bu kişiler ABD’li diplomatlarla konuşmuşlardı. Şeytan’la işbirliği yapmışlardı. Onların güvenliği Assange’ın meselesi değildi.”</strong></p>
<h3><br/>“Psikopatlara ölüm listesi veren adam”</h3>
<p>Cohen böyle yazıyor ve daha sonra WikiLeaks’in ilk büyük çıkışını yaptığı Afganistan telgraflarının yayımlanmasıyla ilgili bir tartışmayı, Leigh ve Harding’in yukarıda adı geçen kitabından aktarıyor<br/><br/><strong>“Gazeteciler Assange’ı, Londra’nın üst sınıf İspanyol lokantası Moros’a götürmüşlerdi. Bir muhabir, Assange’ın ABD’nin sırlarını internette belli şahısların isimlerini silmeden yayınlaması halinde, Amerikan güçleriyle işbirliği yapan Afganların öldürülmesi riskine yol açacağından kaygılıydı. Assange, ‘Eh, onlar muhbir’ cevabını verdi, ‘Eğer öldürülürlerse, bunun olacağı belliydi. Bunu hakettiler.’ Muhabirler, safdillerin yeni şeffaflık çağının öncüsü olarak selamladıkları adamın psikopatların eline bir ölüm listesi sunmaya niyetli olduğunu kavrayınca masaya sessizlik çöktü. Assange’ı Dışişleri Bakanlığı’nın Afganistan telgraflarını isimleri çıkararak yayınlaması için ikna ettiler. Ama Assange’ın hayalkırıklığına uğrattığı eski yardımcıları ‘muhbirleri’ ifşa edememiş olmanın, onun aklını kemirmeye devam ettiğini söylüyorlar.”</strong></p>
<p>Burada bir soluk alalım. Zira Cohen’ın anlattığı bu korkunç sahneyi, daha önce Assange’ın WikiLeaks’teki yardımcılarıyla konuşmuştum. Cevapları kısaca, “Bunlar asla doğru değil. İsimleri yayımlamama kararını alan bizzat Assange’ın kendisi” olmuştu. Mart başında İngiltere’de Assange’la tanıştığımda ise, “Guardian bize kızdı, çünkü telgrafları rakiplerine de verdik ve sonuçta o gazeteden bazı kişiler hakkımda bir sürü yalan yazdı” demekle yetinmişti.</p>
<h3><br/>Taraf ’ın ve diğerlerinin uyduğu ilke</h3>
<p>Bense, Leigh ve Harding’in aktardığı olaya da, Cohen’in bu olayı sivri dille sahiplenmesine de, WikiLeaks’çilerin bunu kesin ifadelerle yalanlamasına da mesafeli durmak, işin kendi bildiğim kısmına ilişkin şunu söylemek istiyorum. Guardian’dan El País’e, New York Times’dan Der Spiegel’e ve nihayet Taraf’a kadar bir dizi gazeteyle işbirliği yapan WikiLeaks’in, bu işbirliğini yaparkenki amacı, öncelikle bir “güvenlik önlemi” almaktı. Türkiye ile ilgili telgraflar bir Türk gazetesine ya da mesela Hindistan telgrafları bir Hint gazetesine veriliyordu ki, o ülkenin koşullarını, gündemini, telgraflarda adı geçen kişilerin konumlarını ve adlarının açıklanması durumunda doğacak riskleri hesaplayabilecek birileri, bunları öncelikle okusun, gerekirse bazı bilgileri gizlesin, bazı isimleri de yayımlamasın. Bizim bu gazetede okurlara ilk baştan duyurduğumuz üzere, WikiLeaks ile Taraf’ın işbirliğinin dayandığı sözleşmede de, “sansür değil koruma amaçlı” bir redaksiyon gereği özellikle vurgulanmıştı. Taraf, WikiLeaks Türkiye belgelerini elde etmesinden bu yana geçen altı ay zarfında gerek haberleştirdiği, gerekse haberleştirmeden internette yayınladığı telgraflarda, bu redaksiyonu gerçekleştirdi. Belgeleri mümkün olduğunca sansürsüz yayımladık, ancak herhangi bir şekilde güvenliği tehlikeye girebilecek şahısların ismini de kullanmadık. Bildiğimiz kadarıyla, WikiLeaks’in Avrupa, Amerika ve Asya’da anlaşma yaptığı diğer bütün gazeteler de temel bir redaksiyon ilkesini harfiyen uyguladılar. Bu ilkeyi, “Ülkenin rejimi, siyasi koşullar ve telgraftaki spesifik konunun özellikleri, adı geçen şahısların kendilerini yayın yoluyla, sözlü olarak ve gerekirse mahkeme önünde savunmalarına imkân vermiyor ya da bu imkânı kısıtlıyorsa, adları gizlenir” diye özetlemek mümkün.</p>
<h3><br/>Amerikan Büyükelçiliği’nin İran uyarısı</h3>
<p>Gerek Türkiye’deki koşullar, gerekse ABD’nin Türkiye’deki diplomatlarının yazdığı telgrafların niteliği, bu tür bir “redaksiyon” ihtiyacını asgariye indirmişti. Ancak özel bir durumla da karşı karşıyaydık. Taraf’ın elinde birkaç yüz adet İran telgrafı vardı; yani ABD’nin Türkiye’de görev yapan, ancak İran’daki gelişmelerin takibinden de sorumlu olan diplomatlarının yazdığı kriptolar… Ve işte bu kriptoların taşıdığı risk konusunda ABD’nin Ankara Büyükelçiliği Taraf’ı uyarma gereği duydu. Kısaca, bu uyarıyı anlatmamda belki yarar var.</p>
<p>WikiLeaks belgelerinin Türkiye’de Taraf tarafından yayımlanmaya başlaması ABD’li diplomatları memnun etmedi. Ancak Assange’ın ve WikiLeaks’teki diğer çalışanların bu konuda bizi hararetle uyarmış olmalarına karşın, biz ABD Büyükelçiliği’nden herhangi bir baskı girişimine maruz kalmadık. Bununla birlikte, telgrafların yayınına başladığımız günlerde, iki ayrı ABD’li diplomat, iki ayrı kanaldan Taraf’ı arayarak şu mesajı verdiler<br/><br/><strong>“Biz WikiLeaks’in bu belgeleri yayımlamasına karşıyız. Bunların doğruluğu ya da yanlışlığı konusunda yorum yapmayız. Sizin yayınınıza müdahale etmemiz de söz konusu olamaz. Ama bir ricamız var. Elinizde İran konulu telgraflar bulunuyor ve İran’daki rejimin niteliği, Türkiye’dekinden farklı olarak, adı geçen bazı şahısların sırf ABD’li diplomatlarla konuştukları için ‘ajan’ diye nitelendirilip, adli bir yargı sürecine tabi tutulmadan cezalandırılmalarına yol açabilir. Eğer İran telgraflarını haberleştirmeyi düşünüyorsanız, belli adların gizlenmesinin adı geçenlerin şahsi güvenlikleri için gerekli olabileceğini lütfen aklınızda tutun.”</strong></p>
<p>Bu mesaja biz Taraf olarak şu karşılığı verdik: <strong>“Türkiye’deki okurlar açısından Türkiye telgrafları çok daha fazla haber değeri taşıdığından, İran telgraflarını hemen ele almayacağız. Ancak er geç bu telgrafları haberleştirecek ya da haberleştirmesek bile internette yayına hazırlayacağız. O zaman da şahsî güvenlik riski konusunda titiz davranmamız zaten WikiLeaks ile anlaşmamızın bir gereği, bu titizliği tabii ki göstereceğiz.”</strong></p>
<h3><br/>Guardian gizli şifreyi açık etti ve…</h3>
<p>Böyle demiştik ama İran telgraflarını okuma, redakte etme ve yayınlama fırsatı bulamadık. Zira elimizdeki toplam 11 bin telgrafın, tümü Türkiye ile ilgili dört-beş bin kadarını gözden geçirip yayına hazırlamışken, WikiLeaks ile anlaşmamız çöktü. Daha doğrusu, <strong>WikiLeaks telgraflarının gizliliği ve WikiLeaks ile işbirliği yapan bütün dünya gazetelerinin “özel haber” ayrıcalığı çöktü</strong>. Esasen, bu yazının vesilesi olan kavganın ve gündemdeki tehlikenin kaynağı da bu çöküş. WikiLeaks’in elindeki bütün Amerikan belgeleri, yani 250 binden fazla “gizli” telgrafın tamamı, dolayısıyla da İran gibi, Çin gibi, Zimbabwe gibi muhtelif baskı rejimlerinde yaşayan çok sayıda kişinin adının geçtiği milyonlarca sayfa, şu anda internette açık bir şekilde duruyor. Dahası, WikiLeaks’in bütün ortaklarının, El País’in, Der Spiegel’in ya da Taraf’ın üzerinde çalışıp titizlikle redakte ettiği binlerce telgraf da artık redakte edilmemiş halleriyle meydanda. WikiLeaks’in şahıs güvenliğini gözeten sistemi – bu ister Assange’ın aklının ürünü, ister iddia edildiği üzere Assange’ın zorla kabul ettiği bir önlem olsun – fiilen iptal! Peki bu nasıl oldu?</p>
<p>Başa dönüyoruz. Assange’ı kitaplarında kıyasıya eleştiren Leigh ve Harding, bu eleştirilerle yetinmediler; bozulan WikiLeaks- Guardian işbirliğinin hikâyesini anlatırken, ABD’nin gizli telgraflarının bulunduğu veri bankasına girişi sağlayan şifreyi ve o şifrenin içine sonradan yerleştirilmesi gereken parolayı da kitaplarında aynen yazdılar. Bu önce fark edilmedi; sanırım hiçkimse iki gazetecinin böyle bir sırrı ele vererek, çok duyarlı oldukları “şahsî güvenlik” meselesinde devâsâ bir risk yaratabileceklerini düşünmedi; dahası, belki onlar da, şimdi iddia ettikleri üzere, bunu yaparken şifrenin çoktan değişmiş olacağını varsaydılar. Ama şifre değişmemişti. Ve sonunda, bu şifreyi kullananan birileri, kitabın yayımlanmasının üzerinden yedi ay geçmişken, WikiLeaks’in henüz redakte edilmemiş 251 bin telgrafı sakladığı “siber kasaya” girmeyi başardı.</p>
<p>İlkin ağustos ayının sonunda WikiLeaks’in rakibi olan Crytome.org adlı site bazı Amerikan telgraflarını alıp yayınlamaya başladı. Çok geçmeden, “sırlar” artık sadece WikiLeaks’in anlaştığı gazetelerin değil, bütün dünyanın, bütün devletlerin ve bütün istihbarat servislerinin elindeydi. WikiLeaks’çilerin bir karar vermeleri gerekiyordu. Verdiler de. “Zarar Minimizasyonu” diye adlandırdıkları bir ilke gereği, 251 bin telgrafın hepsini orijinal, yani “ham” haliyle sitelerinde yayınlamaya başladılar. Bu riskli karar, şimdi Guardian başta olmak üzere, saygın Batı gazetelerinin önemli bir bölümünde eleştiri konusu yapılıyor. Pazar günkü makalesinden uzun bir alıntıyla başladığım Nick Cohen ve onun ekolündeki gazeteciler, Assange’ı “Amerika ve İsrail’e karşı nefretle dolu bir adam” ve “sol çocukluk hastalığına tutulmuş dar görüşlü bir anti-emperyalist” diye nitelendiriyor ve WikiLeaks’in bu telgrafları topyekûn yayınlama kararını, “ABD’den intikam alma duygusu” ile açıklıyorlar. Assange ise, bu suçlamalara bir karşı atakla yanıt veriyor<br/><br/><strong>“Biz Guardian’a güvendik ve okuyup gazetecilik yapabilsinler diye 251 bin telgrafı onlara emanet ettik. Güvenlik anlaşmamız mükemmeldi, eğer parolayı dünyaya açıklamasalar, mükemmel kalacaktı.”</strong></p>
<p>WikiLeaks kadrosunun çok genç ve son gelişmeler nedeniyle ziyadesiyle üzgün bir üyesi, “Bütün emeğimiz, özenimiz heba oldu. Herşey boşunaymış” diye açıklıyor ruh hallerini. “Peki niye bütün belgeleri bir anda yayınlama yoluna gittiniz, birtakım ‘siber’ önlemlerle belgeleri yeniden korumaya almak mümkün değil miydi” sorusuna ise Assange ve arkadaşları şu karşılığı veriyorlar<br/><br/><strong>“Şifrenin kırıldığı ve sitemize girildiği ağustos sonuna doğru anlaşıldı. Bunu anlar anlamaz, ABD Dışişleri Bakanlığı’nı, Uluslararası Af Örgütü’nü ve İnsan Hakları İzleme Örgütü’nü aradık. Olan biteni anlattık, bu telgraflarda adı geçen şahıslar için koruma önlemi alabilmeleri için onları bilgilendirdik. Ama bir yandan da, bu belgelerde adı geçen şahısların bundan haberdar olma hakkı doğmuştu. Zira istihbarat servisleri belgelerden çoktan haberdarken, onların bunu bilmemesi yanlış olacaktı. Bilsinler ve gerekli önlemleri alsınlar istedik.”</strong></p>
<p>Assange’ın, “Gerçekten herkes bu belgelere ulaşmış mıydı” sorusuna yanıtını da aktaralım: <strong>“Biz bu telgrafları yayına koyduğumuzda, belgeler Cryptome dahil düzinelerce siteye sızmıştı ve herkes tarafından dört bir yana tweetleniyordu.”</strong> Burada da durmuyor WikiLeaks’in patronu; Tacikistan ve Pakistan’da, kurmaca telgraflar üzerinden haberler yapıldığını hatırlatarak, <strong>“Biz gerçek belgeleri kendi sitemize koymasak, bazı örgütler ve devletler siyasi gündemlerine uygun sahte telgraflar ortaya atabilirlerdi”</strong> diyor. “Şifre kırıldı, mertlik bozuldu” diyor velhasıl.</p>
<p>Şimdi ne olacak? Nick Cohen “Bu şeffaflık hareketinin niyetlerini tümden sorgulamalıyız” diyerek, devlet sırlarının ifşaatına karşı, gazetecilerden ziyade bürokratlara yakın bir çizgide yorum yapabilirken, WikiLeaks’in son tahlilde sorumlu davrandığına ve devletleri şeffaflığa zorlama hareketinin sürmesi gerektiğine inananlar da var.</p>
<p>Kesin olan şu: <strong>Dünya şimdi bir şeffaflık sınavıyla karşı karşıya.</strong> Yine Cohen, “Assange ilk kellesini aldı” ifadesiyle, Etyopyalı gazeteci Argaw Ashine’in ABD’li diplomatlara Addis Ababa’daki rejim karşıtı görüşler aktardığı WikiLeaks belgelerinde ortaya çıkınca, ülkesini terk etmek zorunda kaldığını yazıyor o makalesinde. WikiLeaks- Guardian kavgasında, hatta gizlilik-şeffaflık çekişmesinde nerede durursak duralım, bu telgrafların sansürsüz yayınlanmasının, baskı rejimlerinin muhalifleri cezalandırmasına zemin hazırlamasına karşı çıkmamız gerektiği aşikâr.<br/><br/><strong>ycongar@mac.com</strong></p>
</div>

Kaynak: [taraf.com.tr](http://www.taraf.com.tr:80/yasemin-congar/makale-assange-ve-wikileaks-efsanesinde-son-perde.htm), [web.archive.org (arşiv bağlantısı)](http://web.archive.org/web/20131109072322/http://www.taraf.com.tr:80/yasemin-congar/makale-assange-ve-wikileaks-efsanesinde-son-perde.htm)
# Bomba ve zihinsel atılım

*Yasemin Çongar 21.09.2011*

<div class="yazi"><p>Yazsonu güneşinin cömertçe aydınlattığı güzelim eylül sabahının vahşi ölümlerle kararıvermesine şaşırmamak ne korkunç… Alevlerle boyanan buzlu camın karşısında, dehşetin soğuk bilançosunu öğrenmeyi beklerken, insanın içinden dökülen duanın ölümlerin sebebine odaklanması ne tuhaf.</p>
<p>Şaşırmadım ve dua ettim: <strong>“Ne olur saldırı değil de bir kaza olmuş olsun. Bu bir PKK eylemi olmasın…”</strong></p>
<p>Saatler geçtikçe anlaşıldı ki, Devlet Mahallesi’nde hedef yine toplumdu dün. Başkentin, “resmi” trafiğin aktığı atardamarlarından birinde yaşanan vahşet,Taraf Ankara Bürosu’nun haberine göre, bomba yüklü bir aracın uzaktan kumandayla patlatılması sonucu gerçekleşti; kurban yine sivillerdi. PKK’dan gelen ilk ses “Biz yapmadık” diyordu ve ben, sonradan TAK’ın üstlendiği 2007 Anafartalar Çarşısı saldırısını hatırladıkça güvenim büsbütün kırılganlaşsa da, bu sese inanmak istiyordum.</p>
<p>Gözüm bombadayken, <strong>Uluslararası Kriz Grubu’nun (ICG) Kürt raporu</strong> düştü elektronik posta kutuma. ICG, malum, Washington-Brüksel merkezli, kurucuları arasında Morton Abramowitz ve George Mitchell gibi tanıdık isimler olan, daha önce Açe, Nepal, Sudan gibi yerlerde çatışmaların sona ermesi için bilfiil arabuluculuk dahil önemli rol oynayan bir kuruluş.<br/><br/><strong>Vakitli, kapsamlı, büyük buluşlar ve iddialı tekliflerden ziyade makul ve uygulanabilir öneriler yapan bir rapor bu. Görünen köyün, en azından demokrat zihniyete sahip Türklerin ve Kürtlerin ne zamandır gördüğü köyün kılavuzu bir bakıma.</strong></p>
<p>Devlette de, örgütte de siyasi bir çözüme niyetli herkes, <strong>“PKK’nın Silahlı Mücadelesine Son Vermek”</strong> başlıklı bu raporu okumalı bence. 2009’da “demokratik açılım” sayesinde, Kürt meselesinde tarafların çatışmaları bitirmeye hiç olmadığı kadar yaklaştığını hatırlatan ve Habur’dan itibaren ters yöndeki gelişmelerin dökümünü veren rapor, “2011’in sıcak yazı” diye tarif ettiği son şiddet dalgasını durdurmak, silahı merkeze alan geçmişe geri dönmemek, yeniden siyasi çözüme odaklanmak için örgüte de devlete de çağrı yapıyor.
                                    	<br/><br/>
<a class="lnk2" href="/web/20111228145049/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111228145049/http://taraf.com.tr:80/yasemin-congar/makale-bomba-ve-zihinsel-atilim.htm)
# Bırakın Öcalan konuşsun

*Yasemin Çongar 23.09.2011*

<div class="yazi"><p>PKK’nın “Biz yapmadık” dediği Ankara saldırısının sorumluluğunu, PKK’yla organik bağı olan Kürdistan Özgürlük Şahinleri (TAK) dün gayet tehditkâr bir açıklamayla üstlendi. <strong>“Bu tarz eylemlerin artık startı verilmiştir. Her yer eylem sahası, her yer hedeftir”</strong> sözleri, PKK’nın yaşadığı sıkışmayı fark edenler için sürpriz olmadı.</p>
<p>Türkiye, etnik ayrımcılığa dayalı anayasal dilini ve sistemini değiştirmeye tarihinde ilk kez bu kadar yakın. Kürt kimliğini ve haklarını tanıyarak, Türk-Kürt eşitliğini sağlama iradesinin geniş bir toplumsal mutabakatla ortaya konması belki de ilk kez bu denli mümkün görünüyor. Hal böyleyken, örgütün her şeyi bir yana bırakıp <strong>“Ben ne olacağım”</strong> derdine düştüğü izlenimi veren dağdaki liderliği ile BDP’nin “ovadaki” lidersizliğinin bileşkesindeki anadamar Kürt hareketi, giderek içinden çıktığı toplumun temel taleplerini hayata geçirmek için mücadele işlevinden feragat etmiş âtıl bir güruha dönüşüyor. <strong>Bugün BDP, siyaset denkleminin kendi kendini etkisizleştirmiş bir elemanı. Kürt hareketi, bunca yıldır mücadelesini verdiği köklü dönüşümün bırakın aktörü olmayı, seyircisi, hatta engelleyicisi durumuna düşmek üzere. Nereden baksanız, “ev yapımı” bir varoluşsal kriz hali bu.</strong> Türkiye’nin şehirlerini kana bulamayı daha önce de deneyen, bunu yaparken Türkiye Kürtlerinin eşitlik mücadelesinin üzerinde katran karası bir leke bırakan TAK’ın esbâb-ı mucibesi tam da bu zaten; böyle kriz hallerinde “acil terör hizmeti” vermek.</p>
<p>Cumhurbaşkanı Abdullah Gül, Ankara eylemi için “PKK’nın intiharıdır” dedi: <strong>“Örgütün son politikaları akıl yoksunu ve akrebin kendi kendisini sokması gibi. Bunlar ne Kürt meselesi ne de Doğu Anadolu’daki vatandaşın hak ve hukukuyla ilgili.” </strong>Gül haklı. Örgütün kararlılıkla tırmandırdığı kör şiddet, aynı zamanda bir kendi kendini yok etme dinamiğidir. <strong>Zira son iki aydır, Silvan’da on üç askerin yakılmasından Siirt’te dört kadının katledilmesine varan saldırılar, PKK’nın ihtiyacı olan hayat nefesini sağlamıyor; tam tersine Kürt meselesinde, devletin durduğu zeminin meşruiyetini pekiştirip, örgütün konumunu gayrımeşrulaştırmaya hizmet ediyor.
                                    	<br/><br/>
<a class="lnk2" href="/web/20111228143244/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](http://www.taraf.com.tr:80/yasemin-congar/makale-birakin-ocalan-konussun.htm), [web.archive.org (arşiv bağlantısı)](http://web.archive.org/web/20111228143244/http://www.taraf.com.tr:80/yasemin-congar/makale-birakin-ocalan-konussun.htm)
# Kendimizle karşılaştığımız ender anlarda

*Yasemin Çongar 24.09.2011*

<div class="yazi"><img align="left" alt="Kendimizle karşılaştığımız ender anlarda" border="0" src="http://www.taraf.com.tr/fotoraflar/makaleler/kendimizle-karsilastigimiz-ender-anlarda_4659_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Ve bir gün, ışığın böyle birkaç yerinden birden kırıldığı, kendi ağırlığından bîhaber esen buğulu sabahlardan birinde, her sabahki istikametinde, her sabahki kuşadımlarınla kalabalığın kenarından yürürken, çevrendeki cıvıltılı çocuklardan mı yoksa şimdi artık “çocukluğum” dediğin her sayfası eprimiş o eski kitaptan mı devşirdiğini kendin de bilemediğin cılız bir koşuya ayaklarını uydurup, gitmen gerekenin tam tersi yöne doğru kaçmaya başlayacaksın birden. Boşluğun ortasında koşacak, koşacak, sonra aniden karşına çıkan bir gövdeye çarpmamak için güçlükle durduğunda, kimi gördüğüne çok şaşıracaksın. <strong>Hayatından kaçtığında, kendine varacağını bilmiyordun, değil mi? Ne tılsımlı tesadüf!</strong></p>
<h3><br/>Devâsa birer ayraç: Tanrı ve Freud</h3>
<p>Kadri bizim buralarda nedense pek az bilinen 1924 doğumlu Fransız filozof ve psikanalist Jean-Bertrand Pontalis, yaratılışımızın hikâyesini bir “ayrılıklar silsilesi” halinde okumamızı ister. <strong>Ayrıla ayrıla olduk biz.</strong> Tekvin’i böyle özetlemek mümkündür Pontalis’e göre: Işık karanlıktan ayrıldı önce, gündüz geceden. Tanrı’nın sûretinde yaratılmakla Tanrı’dan ayrıldı insan. Göğüs kafesinden bir kaburga eksildi sonra, kadın erkekten ayrıldı! Birlikte cennetten kovulunca, masumiyetten ve huzurdan da ayrıldık ebediyyen. Ve Kabil, kardeş katlini kardeşlik kadar eski kıldı Habil’i öldürürken, aynı rahmin çocukları birbirinden ayrıldı.</p>
<p>Leah Hager Cohen’in yeni romanını, bizi bizden ayırarak olduran ilâhî güce “devâsâ bir ayraç” muamelesi yaparken, <strong>“Biz aslında sadece kendimizden ayrıldık”</strong> diyen Freud’u da bir nevî Tanrı katına yerleştiren Pontalis’ten notlar eşliğinde okudum ben. <strong>“Bizi kendimizden ayıran ve durmaksızın içimizde kavga eden o şey”</strong> diye yazmıştı Pontalis biryerlerde, <strong>“işkencecilerimiz biraz mühlet tanırlarsa eğer, tam bir tesadüf ânı bile bahşedebilir bize.”</strong></p>
<p><strong>The Grief of Others</strong> (Başkalarının Kederi), insanın kendisiyle karşılaştığı o ender anları, Pontalis’in daha ziyade psikanaliz esnasında mümkün saydığı tılsımlı tesadüfleri edebiyatın da varedebildiğini hatırlatan bir roman. Kırklı yaşlarını süren, doğum tarihinin bilinmesini istemeyen bir yazar Cohen; gazetecilik eğitimi ardından romancılıkla haberciliği birarada götürmüş, dört röportaj kitabının yanısıra geçen hafta yayımlanan <strong>The Grief of Others</strong>’la birlikte dört de romanı var. Ben, onun <strong>House Lights</strong> (Ev Işıkları) romanını birkaç yıl önce okuduğumda, üç kişilik bir aileyi hikâye eden Cohen’ın sakin ve sağlam anlatımını çok sevmiştim. <strong>Kurduğu evcil dünyaya, evrene açılan herhangi bir pencere ya da dışarıdan sızan ışığı kendi merceğinde kırıp, içindeki tek bir noktada yoğunlaştırarak tutuşan bir mikrokozmos gibi davranmıyordu.
                                    	<br/><br/>
<a class="lnk2" href="/web/20111229131603/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](http://www.taraf.com.tr:80/yasemin-congar/makale-kendimizle-karsilastigimiz-ender-anlarda.htm), [web.archive.org (arşiv bağlantısı)](http://web.archive.org/web/20111229131603/http://www.taraf.com.tr:80/yasemin-congar/makale-kendimizle-karsilastigimiz-ender-anlarda.htm)
# Masaya dönülecek

*Yasemin Çongar 27.09.2011*

<div class="yazi"><p>Aysel Tuğluk’a katılıyorum. Özellikle de Öcalan’la devlet arasındaki görüşmelerin netice verebilmesi için yapılması gerekenler konusundaki şu sözlerine: <strong>“Görüşmeler düzenli yapılmalı, oyalama olmamalı, görüşmeciler tümüyle sivillerden oluşmalı ve sabitlenmeli, görüşmeleri sabote edici eylemlerden kaçınılmalı...”</strong></p>
<p>Hayır, Tuğluk’un bu sözleri dün <strong>hertaraf</strong> ’ta yayımladığımız uzun makalesinde yer almıyordu. Esasen Tuğluk’un <strong>“Yasemin Çongar’a açık mektup” </strong>başlıklı o makalesi, pek de ince elenip sık dokunmuş bir metin gibi gelmedi bana. Üzerinde etraflıca düşünülmüş bir argümanlar manzumesinden ziyade,<strong> “Durun, mesele sandığınız gibi değil”</strong> demekle yetinen aceleci bir metindi sanki. O yazıyı bu nedenle sevdim; gelişigüzel akışını kıymetli buldum. <strong>Tuğluk, adı üstünde bir “mektup” yazmış; biraz telaş içinde, bolca sitemkâr ama samimi!</strong> <strong>Bunun için ona teşekkür ederim.</strong></p>
<p>Mektubunda, karşı çıktığı ve tırnak işaretleriyle aktardığı birçok cümle olmasına rağmen, onların hiçbiri benim yazılarımdan alıntı olmadığı için, tek tek cevap vermeyeceğim. Zaten Tuğluk da cevap bekleyerek ya da eleştirilerimi cevaplamayı amaçlayarak yazmadığını bizzat ifade ediyor. Sanırım niyeti,<strong> “Müzakereler, PKK saldırılara başladığı için çöktü” </strong>diye düşünmenin hatalı olduğunu bana/bize anlatmak.<strong> “Devlet heyeti, eylemsizlik ve geri çekilmeyi hiçbir şart kabul etmeden ısrarla talep etti… Kırılma nedeni de bu dayatma oldu”</strong> diyor.</p>
<p>Demek ki ne olmuş? Silahlı örgütle konuşan ve bu konuşmanın kapsamını hayli geniş tuttuğunu artık bildiğimiz devlet ne yapmış? Örgüte, <strong>“Şiddete başvurma ki konuşabilelim. Eylemsizlik ilan edip, silahlı adamlarını geri çek ki müzakereler sürsün” </strong>demiş. Örgüt, bu çağrının iyiniyetli olduğuna inanmamış. Kırılmaya ve çatışmalara yol açan bu olmuş.</p>
<p>Pek ikna olmadım.
                                    	<br/><br/>
<a class="lnk2" href="/web/20111230223911/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-masaya-donulecek.htm), [web.archive.org (arşiv bağlantısı)](http://web.archive.org/web/20111230223911/http://www.taraf.com.tr:80/yasemin-congar/makale-masaya-donulecek.htm)
# Boykot biterken

*Yasemin Çongar 28.09.2011*

<div class="yazi"><p>Son anda kötü bir sürpriz olmazsa, BDP’nin bugün Diyarbakır’da yapılacak Meclis Grubu toplantısından, 1 ekimde parlamentoya gitme kararı çıkacak. Bu karar, 12 hazirandan sonra yaşanan kopuş ve çatışma sürecinin aksi yönünde, siyasete doğru atılmış bir adım olacaktır.</p>
<p>BDP’li vekiller, Meclis’e gelir, yemin eder ve günlük çalışmaya parlamenter siyasetin hakkını veren bir enerji ve ciddiyetle katılım göstermeye başlarlarsa, bu çatı altındaki varlıkları <strong>“sembolik”</strong> olmanın ötesine geçer, normalleşmeye katkı yapar ve Kürt meselesinde siyasi çözümün ana kulvarlarından birini oluşturur.</p>
<p>Zira önümüzdeki hafta siftah yapacak olan Meclis’in, bu dönemdeki en önemli görevi, Türkiye’nin ilk sivil anayasasını yapmak… Bu anayasanın, seksen sekiz yıllık cumhuriyeti gerçekten <strong>“değiştirmeye”</strong> başlaması için ise, öncelikle <strong>“eşit vatandaşlık güvencesi” </strong>getirmesi gerekiyor.</p>
<p>Meclis, gerek vatandaşlık tanımını <strong>“Türklük”</strong> vurgusundan kurtararak, gerekse <strong>“anadilde eğitim” </strong>gibi temel bir hakkın önündeki anayasal engeli kaldırmak yoluyla, bu cumhuriyetin en büyük hastalığının tedavi sürecini başlatabilir; Kürt meselesinin tek nedeni olmasa da, bence hâlâ temel nedeni olan <strong>“eşitsizlik”</strong> sorununu aşma yönünde tarihî bir adım atabilir.</p>
<p>Bağımsız vekillerin temsil ettiği milliyetçi Kürt siyasetinin bu sürecin parçası olması, bu tarihî fırsatın kullanılması yönünde katkı yapması çok önemli. BDP eğer buna niyet eder ve gereği gibi çaba gösterirse, karşısına çıkarılan <strong>“haksız”</strong> seçim barajına rağmen, tabandaki gücünü yüzde 6,5 gibi<strong> “hakkaniyetli”</strong> bir temsil oranıyla yansıtabildiği mevcut Meclis aritmetiği içinde, bu kritik anayasa sürecinde figüran değil, anahtar rol oynayacaktır.
                                    	<br/><br/>
<a class="lnk2" href="/web/20111230224027/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-boykot-biterken.htm), [web.archive.org (arşiv bağlantısı)](http://web.archive.org/web/20111230224027/http://www.taraf.com.tr:80/yasemin-congar/makale-boykot-biterken.htm)
# Yararlı yaramazlıklar yapa yapa Allahu Ekber

*Yasemin Çongar 01.10.2011*

<div class="yazi"><img align="left" alt="Yararlı yaramazlıklar yapa yapa Allahu Ekber" border="0" src="http://www.taraf.com.tr/fotoraflar/makaleler/yararli-yaramazliklar-yapa-yapa-allahu-ekber_8129_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>İki tür soruya muktedir insan aklı: Birincisi meraktan, ikincisi isyandan mülhem. Muhtemel cevapların peşine düşerek sorduğumuz <strong>“sahici”</strong> sorular var bir; öğrenmek isteyerek, açıklama bekleyerek, bilme iştahıyla, merakla sorduğumuz sorular. “Biz nasıl var olduk” böyle bir soru mesela; “kim ya da ne yarattı bizi, ne kattı harcımıza ve şimdi, nasıl oluyor da kendi kendine işliyor bu beden, bu akıl, bu ruh?” Bir de cevabının cevapsızlığında olduğunu sezerek sorduğumuz sorular var ama. Kendi kifâyetsizliğimize son bir itiraz gibi içimizden taşıyor onlar; itaatten ziyade isyanla sığınarak, yakararak <strong>“hakiki”</strong> sorular soruyoruz. “Ben niye varım” diyoruz mesela, “niye doğdum, niye yaşıyorum, bu bedenin, bu aklın, bu ruhun sebebi hikmeti ne?”</p>
<p><strong>İnançlarımızı, cevapların bitmiş gibi göründüğü yerde kurduğumuzu düşünüyorum ben</strong>. Hayatla, evrenle, kendimizle ilgili sırları deştikçe çoğalan esrar illâ ki bir “<strong>bilen”</strong> arıyor zira. Bu ihtiyaçla, yokluğun içinden bir varlık doğurabilme düşüncesini seviyorum; belki biraz merakla ama sanırım daha ziyade isyan ve itaatle yakararak bir “güce” bağlanabilenlerin erdiği huzuru seviyorum.</p>
<h3><br/>Evrime inanan, haddini bilen Hıristiyan</h3>
<p>Allahımıza şükrederken, insan yavrusunun bunca boş zamanı olmasına da şükrediyoruz aslında. Ya da din düşüncesini benim gibi <strong>“soruların” </strong>değil de, <strong>“oyunların”</strong> içinden anlayan Robert Neelly Bellah böyle düşünmemizi istiyor. Harvard doktoralı, ancak akademik kariyerinin son otuz yılını Berkeley’deki Kaliforniya Üniversitesi’nde profesörlük yaparak geçiren 1927 doğumlu Amerikalı sosyolog Bellah, özellikle <strong>“kamusal din”</strong> üzerine okuyup düşünmeye meraklı olanların iyi tanıdığı bir isim. Bellah, Jean Jacques Rousseau’dan uyarlayıp, 1950’lerden itibaren derinleştirdiği <strong>“Sivil Din”</strong> kavramıyla Amerikan devletinin söylem ve simgelerinin dinsel tematiğini ortaya koymuş, yurtseverliğin ve —ne ironiktir ki– milliyetçiliğin bir <strong>“din” </strong>gibi yaşandığını gösteren örneklerle, ABD’de devlet-toplum ilişkisinin atardamarlarında gezinmiştir. <strong>Bizim buralarda yaşayıp da Bellah’nın Amerika üzerine yazdıklarını erken tarihlerde okuyanlarımızın, Kemalizmi tam da olduğu gibi, yani kutsal kitabı Nutuk, kâbesi Anıtkabir ve tanrısı/peygamberi Atatürk olan bir tür “din” şeklinde algılaması da kolaylaşmıştır zamanında.</strong></p>
<p>Bellah, şimdi günümüz toplumlarından uzaklaşıp, dinin kökenine inen bir başyapıtla karşımızda. Ünlü sosyoloğun üniversiteden emekli olduktan sonra tam on üç yılını ayırdığı kitabın adı, <strong>Religion in Human Evolution: From the Paleolithic to the Axial Age </strong>(İnsan Evriminde Din: Paleolitikten Eksen Çağı’na). Başlangıcı, Büyük Patlama’ya, yani 13,7 milyar yıl önceye kadar giden ama, esas olarak, insanlık tarihinin, günümüzden 200 milyon yıl öncesinden iki bin yıl öncesine kadar uzanan geniş dilimini inceleyen bir kitap bu. Haliyle, çok şey anlatıyor ama kitabın kapağını bir ucundan kaldırmadan önce, sözün özü kadar sahibinin meşrebine de önem verenlerimiz için bir not düşmekte yarar var belki:<strong> Bellah, evrim teorisine inanan bir dindar; Anglikan Kilisesi’nin Amerika’daki vârisi sayabileceğimiz Episkopal Kilisesi’ne devam ediyor; bununla birlikte, bütün bir beşerî tarih, coğrafya ve nüfus düşünüldüğünde tüm tek tanrılı dinler gibi Hıristiyanlığın da “merkezî” anlatı olmadığını peşinen teslim ediyor.</strong> Ayrıca Bellah’nın felsefî bakışını kendi ifadesiyle “Kant’a yasladığını,” güncel düşünce dinamiğinin ise “Hegel’den beslendiğini” de ekleyebilirim.</p>
<h3><br/>Nitel bir sıçrama: Benimle oynar mısın</h3>
<p>Bellah, “Dinler nereden çıktı” sorusunun izinde evrenin başlangıcına kadar gitmesini; kabile dinleri, arkaik dinler ve son olarak da Alman filozof Karl Jaspers’den ödünç o tanımla <strong>“Eksen Çağı”</strong> (Achsenzeit / Axial Age) dediği İsa’dan önce ilk bin yılı, daha da kesin sınırlarla söylersek, İ.
                                    	<br/><br/>
<a class="lnk2" href="/web/20111201134434/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-yararli-yaramazliklar-yapa-yapa-allahu-ekber.htm), [web.archive.org (arşiv bağlantısı)](http://web.archive.org/web/20111201134434/http://www.taraf.com.tr:80/yasemin-congar/makale-yararli-yaramazliklar-yapa-yapa-allahu-ekber.htm)
# Konuşmak

*Yasemin Çongar 02.10.2011*

<div class="yazi"><p>Bir <strong>“bilek bükme”</strong> edebiyatıdır gidiyor. Özellikle, hükümetin yanıbaşında duran kalem erbabının bir bölümü, son günlerde ısrarla bu mesajı veriyor: <strong>“PKK’nın bileğini bükmek gerek.”</strong> Bu ne demek? <strong>“Devletin güvenlik güçlerinin yoğun kuvvet kullanarak PKK’yı yenmeye çalışması”</strong> demek.</p>
<p>Diyorlar ki, şimdi konuşma zamanı değil, kuvvet kullanma zamanı. Diyorlar ki, <strong>“PKK ile müzakere sürsün demek safdilliktir.” </strong>Diyorlar ki, <strong>“Öcalan ile görüşmemek bir şey kaybettirmiyor.”</strong> Diyorlar ki, <strong>“Devlet, terörün üzerine gidip PKK’yı dağıtmalı.”</strong></p>
<p>Onlara itiraz etmek çok zor. Zira<strong> “bilek bükme” </strong>tezini öne süren, <strong>“Artık müzakere yapılmaz”</strong> diyen çevrenin, karşı cephede çok sağlam bir destekçisi var: PKK’nın kendisi.</p>
<p>Örgüt, hazırlığını 12 haziran genel seçimleri öncesinde –müzakereler sürerken— başlattığı ve temmuz ortasından itibaren tırmandırarak uyguladığı şiddetle, giderek <strong>“gerilla gücü”</strong> görünümünden <strong>“seri katil”</strong> profiline doğru evrilirken, bir yandan <strong>“hükümetin bileğini bükme”</strong> hedefiyle hareket ediyor ve bir yandan da <strong>“müzakere sürecinin yeniden başlamamasını garantilemeye” </strong>çalışıyor sanki.</p>
<p><strong>Öyle ya, bunca kanarken ne konuşacağız, nasıl konuşacağız?</strong> 21 eylülde Siirt’te altı genç kadına saldırıp dördünü öldüren; 26 eylülde Batman’da dört çocuk annesi bir kadını kızlarından biriyle birlikte vuran, o annenin ilk oğlunu rahme düştüğünün sekizinci ayında annesiz doğmaya ve otuz dört saat sonra ölmeye mahkûm eden; 27 eylülde Yüksekova’daki öğretmen eşini ziyarete gelmiş dört aylık bebek babası mühendisin sırtına yedi kurşun saplayan kör şiddet her gün başka bir yanımızı kanatırken, neyin müzakeresini yapacağız? <strong>“Sormayan bir soru”</strong> bu aslında; tıpkı, Siirt’te bir arabanın içinde öldürülen Zeynep ile Nergiz’in, aynı saldırıda ağır yaralanan Nuran’ın ve kardeşlerinin başına geleni duyunca kısmî felç geçiren Zozan’ın annesi Esmer Evin’in, PKK’ya o yakarışı gibi, sormayan bir soru cümlesi: <strong>“Benim bu acılarımın üzerine devlet mi kuracaksınız?”</strong></p>
<p>Cevapları kifayetsiz, konuşmayı neredeyse imkânsız kılan bir şey şiddet. Hükümetin yanıbaşındakilerin <strong>“Hadi bilek bükelim”</strong> telkinlerini de esas bu nedenle <strong>“tehlikeli”</strong> buluyorum ben. <strong>PKK’nın devletin bileğini bükmeye çalışmasıyla, devletin PKK’nın bileğini bükmeye çalışması arasında, bu gayretin muhtemel</strong> <strong>sonuçları itibariyle bir fark olacağına inanmıyorum.
                                    	<br/><br/>
<a class="lnk2" href="/web/20120104154327/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](http://www.taraf.com.tr:80/yasemin-congar/makale-konusmak.htm), [web.archive.org (arşiv bağlantısı)](http://web.archive.org/web/20120104154327/http://www.taraf.com.tr:80/yasemin-congar/makale-konusmak.htm)
# Gayrımilli bir Anayasa

*Yasemin Çongar 04.10.2011*

<div class="yazi"><p>Dünkü <strong>Radikal</strong>, Meclis Başkanı Cemil Çiçek’in akademisyenlerle yaptığı anayasa toplantısından notlar içeren Ömer Şahin imzalı haberi <strong>“Anayasa için tabula rasa”</strong> başlığıyla manşetine taşımıştı. Umut verici bir başlık bu.</p>
<p>Türkiye’nin yeni anayasa yapma süreci, bir kes-yapıştır egzersizi olmamalı. Şurasından burasından defalarca değiştirsek de halen otoriter kökenine sadık bir metin olma özelliği taşıyan 1982 Anayasası’nın sıvanmaya, boyanmaya, lehimlenmeye, yamalanmaya ihtiyacı yok zira. <strong>Esasen, elimizde “korunması gereken bir öz” yok.</strong></p>
<p>Tam da, Ergun Özbudun, Levent Köker, Zühtü Arslan gibi değerli hukukçuların Çiçek’le yaptıkları toplantıda işaret ettikleri üzere, hakikaten <strong>“boş”</strong> bir sayfa üzerinde<strong> “yeni”</strong> bir anayasa yapmak, bunu yaparken de elimizi kolumuzu <strong>“kırmızı çizgilerle”</strong> bağlamamak, gelecek kuşakları <strong>“değiştirilemez maddelere”</strong> mahkûm etmemek gerekiyor.</p>
<p>Türkiye açısından heyecan verici bir an bu. İlk kez demokratik katılım ve temsil imkânlarını geniş biçimde kullanarak bir <strong>“toplumsal sözleşme,”</strong> bir sivil anayasa yapabilme şansımız var.<strong> Hâlihazırdaki anayasa metnine baktıkça, bu şansı her şeyden önce, bu ülkede “anayasal” olanla “meşru” olan, “anayasal” olanla “hakkaniyetli” olan, “anayasal” olanla “gerçek” olan arasındaki uçurumu ortadan kaldırma fırsatı olarak görüyorum ben. </strong>Bu açıdan, önümüzdeki aylarda yoğunlaşacağı anlaşılan anayasa tartışması, aynı zamanda bir <strong>“rejim”</strong> tartışması olacaktır<br/><br/><strong>“Anayasal”</strong> olanın bugün bize dikte ettiği rejimi değiştirmek ve onun yerine toplumsal meşruiyete, hakkaniyete ve gerçekliğe dayanan bir rejim koymak istediğimiz içindir ki, yeni bir anayasa yapıyoruz. 1982 Anayasası asker elinden çıkmadır, eskimiştir ve özgürlük anlayışı bakımından çağın çok gerisindedir; bunların hepsi doğru, ancak ben 1982 Anayasası’nın temel zaafının tarifini, <strong>“eskiliği,” “baskıcılığı”</strong> ve hatta<strong> “apoletleri”</strong> üzerinden, yani metnin temel nitelikleri üzerinden değil, bu niteliklerin toplumdaki karşılığı üzerinden yapmak yanlısıyım<br/><br/><strong>1982 Anayasası ile artık devam edemeyeceğimizin bugün istisnasız bütün büyük siyasi partiler tarafından kabul görmesinin anlamı, bu anayasanın içinden doğduğu ve bizatihî varlığıyla hâlâ ayakta tuttuğu “rejimin” toplumun kahir ekseriyeti nezdinde “gayrımeşru” bir nitelik taşımasıdır.
                                    	<br/><br/>
<a class="lnk2" href="/web/20120106233812/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](http://www.taraf.com.tr:80/yasemin-congar/makale-gayrimilli-bir-anayasa.htm), [web.archive.org (arşiv bağlantısı)](http://web.archive.org/web/20120106233812/http://www.taraf.com.tr:80/yasemin-congar/makale-gayrimilli-bir-anayasa.htm)
# Avrupa Birliği: İlerleyelim beyler!

*Yasemin Çongar 05.10.2011*

<div class="yazi"><p>Türkiye’nin siyasi ve iktisadî reform alanındaki yıllık karnesi olma niteliği taşıyan Avrupa Birliği İlerleme Raporu’nda en sık kullanılan kelimelerden biri <strong>“endişe.”</strong> “Pekiyi” ve “iyi” notlar bu yıl bol miktarda “orta”nın ve bazı kırıkların gölgesinde kalmış. Avrupa Birliği hep yaptığı gibi yine aslında Ankara’ya “İlerleyelim beyler” diyor ama bu kez, geçmiş yıllardakinden daha vurgulu bir biçimde, “ilerleme” adına alkışlanan olumlu gelişmeler bile hemen akabinde “ancak…” diye başlayan ve istisna, itiraz ya da kaygı belirten cümleler eşliğinde sunulmuş. <strong>Raporun 115 sayfalık taslak metnini dikkatle okuyunca, Türkiye’nin tam üyelik kriterlerini karşılayacak seviyede bir demokrasi olmaktan hâlâ ne kadar uzak olduğunu daha iyi kavrıyorsunuz. </strong>Aradaki ciddi mesafenin nasıl kapatılacağına ilişkin bir rehber niteliği de taşıyan rapor, umudunu daha ziyade yeni Anayasa’ya bağlamış görünüyor.</p>
<h3><br/>Temel kriterler ve otuz üç fasıl</h3>
<p>İçinde hızlıca gezinmeden önce, metnin organizasyonuna ilişkin kısa bir not: Rapor, mâlum, Türkiye’nin tam üyelik istikametinde “ilerlemesinin” çetelesini, esasen üç temel unsuru gözeterek tutuyor. Bu unsurlar: Bir yıl boyunca Ankara’da alınan kararlar, yapılan yeni mevzuat ve hayata geçirilen önlemler. AB, bunlara dayanarak hem Türkiye’nin siyasi ve iktisadî kriterleri karşılamak adına yaptıklarını ve yapması gerekenleri sıralıyor, hem de müzakerelerin otuz üç ayrı faslını baz alarak, her bir fasıl kapsamında üyelik kapasitemizi ayrıntılı şekilde değerlendiriyor. Velhasıl, her yıl olduğu gibi, yine elimizde kuşkusuz “siyasi” bir bakışa sahip ama bütün sözlerini somut “teknik” ölçüler dahilinde söyleyen bir rapor var.</p>
<h3><br/>Anayasal sürece geniş katılım şart</h3>
<p>AB İlerleme Raporu, son şeklini önümüzdeki birkaç gün içinde alıp, 12 ekimde resmen açıklanacak. AB’nin dış politika, Kıbrıs, ekonomi, ticaret gibi alanlardaki önemli saptama ve eleştirilerini daha sonra ele almak üzere, ben bu yazıda, sadece, taslak metin üzerinden yaptığım okumaya ilişkin “siyasi” notları aktarmakla yetineceğim.</p>
<p>Raporun <strong>“Siyasi Kriterler ve Geliştirilmiş Siyasi Diyalog” </strong>başlıklı bölümünde, gerek 12 Eylül 2010 referandumu sonrasında anayasa değişikliklerini hayata geçirme çabası, gerekse yeni Anayasa konu ediliyor. AB, referandumun ardından HSYK ve Anayasa Mahkemesi ile ilgili uyum kanunlarına öncelik verildiğini ve bu kanunların, Avrupa’nın eski sisteme ilişkin eleştirilerine ve Katılım Ortaklığı kapsamındaki bir dizi beklentiye karşılık geldiğini “olumlu” bir tonda not ediyor. <strong>“Bu süreçte Avrupa Konseyi’nin Venedik Komisyonu’na da danışılmıştır”</strong> ifadesi, Türkiye’de muhalefetin çok eleştirdiği HSYK düzenlemesinin “AB nezdindeki meşruiyetini” vurgulaması açısından bence özellikle önemli.</p>
<p>Evet, ama “ama”sı var. Hemen iki paragraf sonrasında, AB’nin şu eleştirisi çıkıyor karşımıza:<br/><br/><strong>“Ancak Eylül 2010’daki anayasa değişikliklerini uygulamaya geçiren yasal mevzuatın benimsenmesine, hükümetin bu yöndeki taahhütlerine rağmen, ülkedeki ilgili kişi ve kurumları kapsayan geniş ve etkin bir toplumsal danışma süreci eşlik etmemiştir.”</strong></p>
<p>Rapor “geniş katılımlı danışmalara” yaptığı bu vurguyu, yeni Anayasa çalışmalarına ilişkin olarak da yinelemiş. Meclis Başkanı Cemil Çiçek’in akademisyenlerle düzenlediği anayasa toplantısı ve anayasa sürecine toplumsal katkıların yapılabilmesi için açılan internet sitesi “olumlu” bir bakışla kayda geçirilirken, hemen ardından <strong>“Bütün siyasi partilerin ve sivil toplumun katılım göstereceği kapsayıcı bir süreci garantileyecek daha somut adımlara ihtiyaç var”</strong> cümlesi sarfedilmiş.</p>
<h3><br/>Yeni Anayasa temel sorunları çözer</h3>
<p>Bununla birlikte, rapordan anlıyoruz ki, Türkiye’nin temel bazı sorunlarının çözümünde yeni Anayasa’nın önemli rol oynayabileceği fikri AB’ye de hâkim:<br/><br/><strong>“Genel olarak, 2010 anayasal reformunun uygulanmasında, özellikle yargı alanında bir ilerleme kaydedilmiştir. Yeni bir Anayasa, demokrasinin teminatı olan kurumların, hukuk düzeninin, insan haklarının, azınlıkların korunması ve saygı görmesinin istikrarını pekiştirecek ve Kürt meselesi dahil olmak üzere uzun süredir devam eden sorunların üzerine gidecektir. Hem hükümet hem de muhalefet, özgürlükleri arttıracak bir yeni Anayasa için çalışma taahhüdünde bulundular. Bu çalışmada, bütün siyasi partilerin ve sivil toplumun katılımıyla mümkün olan en geniş müşaverenin sağlanması için gerekli dikkatin gösterilmesine ihtiyaç vardır.”</strong></p>
<h3><br/>Seçimler ve parlamento toz pembe değil</h3>
<p>AB İlerleme Raporu, 12 haziran genel seçimlerine kaçınılmaz olarak genişçe bir yer ayırırken, Türkiye’nin sandık deneyiminin olumlu ve olumsuz yönleri üzerinde duruyor.
                                    	<br/><br/>
<a class="lnk2" href="/web/20111208011147/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-avrupa-birligi-ilerleyelim-beyler.htm), [web.archive.org (arşiv bağlantısı)](http://web.archive.org/web/20111208011147/http://www.taraf.com.tr:80/yasemin-congar/makale-avrupa-birligi-ilerleyelim-beyler.htm)
# Elma ve Erdoğan’a çağrı

*Yasemin Çongar 07.10.2011*

<div class="yazi"><p>Gecenin ikibuçuğu. <strong>“Bugün”</strong> kelimesinin manasızlaştığı bir saat. İnternette <strong>“yarının” </strong>Türkiye gazeteleriyle, <strong>“dünün”</strong> Amerikan gazetelerini okuyorum. Kâğıt helva inceliğindeki yeni kardeşlerinin yanında küçük çaplı bir <strong>“Moby Dick”</strong> gibi kalan parlak beyaz MacBook’um kucağımda. Arada, bir gazetenin sitesinden diğerine geçerken, karşıma hep olduğu gibi <strong>Apple</strong>’ın açılış sayfası çıkıyor. Sayfada, marifetlerini daha önce okuduğum<strong> iPhone 4S</strong>’in tanıtımı var, hiç bakmadan geçiyorum. Sonra birden, ben yine iki gazete arasındayken, ağarıyor sanki ekran, bembeyaz oluyor; yakışıklı bir erkek yüzü, siyah beyaz fotoğrafın daha da keskinleştirdiği gözlerini dikmiş bakıyor bana. Yanında bir çift satır: <strong>Steve Jobs / 1955-2011</strong></p>
<p>Birilerini uyandırmak istiyorum birden; <strong>“Jobs öldü”</strong> diye mesajlar atmak istiyorum geceye gömülmüş olanlarınıza, vazgeçiyorum. İki gün önce, iPhone’un <strong>“5”</strong> yerine, <strong>“4S”</strong> (Four S/Steve için) versiyonunun tanıtımını yapmasından bile <strong>“artık an meselesi”</strong> olduğunu anladığımız ölümünün <strong>“sürpriz” </strong>olmaması, <strong>“vakitsizliğini”</strong> değiştirmiyor. Beklesem de, şaşırıyorum. Buluşlarıyla hayatımda bunca yer tutan bir <strong>“yabancının”</strong> ölüm haberi, en <strong>“yakınlarımdan biri”</strong> ansızın çekip gidivermişçesine sarsıyor beni. <strong>Küreselleşme biraz da bu demek belki de; yabancıların yakınlaşması demek.</strong></p>
<h3><br/>İç içe geçtiğimiz ötekiler</h3>
<p><strong>“Yabancıların yakınlaşması”</strong> üzerine düşünmek pembesi kadar karası da bol bir egzersiz aslında. Amerikalı antropolog Nancy Scheper- Hughes’un<strong> İnsan-Sonrası Etik ve Küresel “Taze” Organ Trafiği</strong> başlıklı makalesinde ortaya koyduğu tabloya herkes durup bir bakmalı bence. Küreselleşmeyi resmetmenin binbir yolundan biri bu makale… <strong>“Küresel ötekinin içimizde yer etmesi”</strong> meselesi bir yönüyle, Jobs’ın belki de en büyük katkısı olan “teknolojinin demokratikleşmesi” ile açıklanabilir pekâlâ.
                                    	<br/><br/>
<a class="lnk2" href="/web/20111210040906/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-elma-ve-erdogan-a-cagri.htm), [web.archive.org (arşiv bağlantısı)](http://web.archive.org/web/20111210040906/http://www.taraf.com.tr:80/yasemin-congar/makale-elma-ve-erdogan-a-cagri.htm)
# Hiç delirmeden deli kalabilenlerin kitabı

*Yasemin Çongar 08.10.2011*

<div class="yazi"><img align="left" alt="Hiç delirmeden deli kalabilenlerin kitabı" border="0" src="http://www.taraf.com.tr/fotoraflar/makaleler/hic-delirmeden-deli-kalabilenlerin-kitabi_4675_orijinal.jpg" style="border-right-width:10px; border-color:#FFFFFF"/><p>"Evren” diyor Muriel Rukeyser karanlığın hızına kapılmış mısralarından birinde, <strong>“hikâyelerden yapılmıştır, atomlardan değil.”</strong></p>
<p>1980’de altmış yedi yaşında ölen bu Amerikalı şairin en sevdiğim kitabı <strong>Speed of Darkness</strong> ’in (Karanlığın Hızı) kapağını, bir sığınağın kapısını kapatırcasına, sanki o kapıyı ileride yeniden açabileceğimden emin olmak isteyerek, bu tedirginliğime kendim de şaşırarak, usulca kapadım. <strong>“Deliliğimiz de öyle” </strong>diye söylendim sonra içime doğru: <strong>“Deliliğimiz de, hikâyelerimizden yapılmış olsa gerek, atomlarımızdan değil.”</strong></p>
<p>Karşı kıyı ekim güneşinde hafiften kızarırken, bu işin tekinsizliğini bile bile şiirlere sığındıysam sebebi var. Deliliğin sıradanlığını okudum gece boyunca. <strong>Deli olmakla, delirmek arasındaki farkı düşündüm.</strong> Hiç delirmeden hep deli kalabilenlerin hikâyelerine gömülmüş bir halde, sabaha kadar sayfaların arasında dönüp durdum. İnsanın “Bu bir rüya” diye kendine hatırlatma ihtiyacı duyarak gördüğü, görürken her sahneyi yaşarmışçasına yorulduğu, gerçeğe haddinden fazla benzeyen o tuhaf rüyalardan biri gibiydi.</p>
<h3><br/>Hayaliyle konuşmadan, ağzı köpürmeden</h3>
<p>Kitabı anlatmaya ortasından başlayacağım. Popüler filmlerden mülhem birkaç soruyla mesela:</p>
<p><strong>“İster Guguk Kuşu ’nu</strong> (One Flew Over the Cuckoo’s Nest),<strong> ister Aklım Karıştı ’yı</strong> (Girl, Interrupted)<strong> ya da Akıl Oyunları ’nı</strong> (A Beautiful Mind) <strong>düşünün. Niye hep bunca görünür, böyle dokunulası, bu kadar işitilebilir bir şekil veriliyor deliliğe? İnsanlar hayalî refakatçilerle konuşuyorlar, ağızları köpürüyor, dehşetengiz halusinasyonlar görüyorlar, kendi kendilerine hiç durmaksızın söyleniyorlar, onlara karşı bir komplo düzenlendiğini anlatıp duruyorlar öfkeyle. Genel olarak, ya inanılmaz derecede zeki ya da inanılmaz derecede aptalmışçasına tasvir ediliyorlar, ya birer dâhi ya da birer hayvanmışçasına, sanki bunun hiç arası yokmuş gibi. Deliliğin bazen çok sarsıcı belirtilerle ortaya çıktığından şüphe yok. Ama ya, işini ve aile hayatını sükûnetle devam ettiren bir adamın durumuna ne demeli? Bir gün işine gidiyor, yapması gereken her şeyi kusursuz yapıyor, sonra sokağa çıkıyor, silahını çekiyor ve ünlü bir şahsı vuruyor. Adamın o âna kadarki davranışlarında hiçbir anormallik yok. Hatta örnek bir vatandaş bile olabilir; sorumlu, saygın, sakin. Ama adamın bu cinayete kalkışmadan önceki günlerinde deli olmadığını söyleyebilir miyiz hakikaten?”</strong></p>
<p>Cevabının olumsuz olacağını, sorunun bizatihî sorulmuş olmasından bile anlıyoruz haliyle. Sorunun ve cevabın sahibi <strong>Darian Leader</strong>, Britanya’da iki gün önce piyasaya çıkan yeni kitabında, insan aklının <strong>“sessiz delilik”</strong> adını verdiği hâlini anlamaya çalışıyor. Delilikle normalliğin, birbirine denk vaziyetlermiş gibi iç içe yaşandığı, normalliğin deliliğin üzerini örttüğü; delilerin görünür, işitilir, hatta sezilir bile olmadığı bir hâl bu. Keşfettikçe, size tanıdık geldiği ölçüde irkiliyorsunuz.</p>
<h3><br/>O ‘iyi doktor’dan kimse şüphelenmemişti</h3>
<p>1946 Nottingham doğumlu bir pratisyen hekim olan Harold Frederick Shipman, 31 Ocak 2000 tarihinde Britanya’da bir mahkeme jürisinin kararıyla ömür boyu hapse mahkûm edildi. Shipman, on beş kişiyi öldürmekten suçlu bulunmuştu. Savcının iddianamesini hazırlarken <strong>“numune”</strong> olarak seçtiği cinayetlerdi bunlar. Yoksa aslında çok daha fazla insan öldürmüştü Shipman; bugün artık tek başına en az 250 cinayet işlediğini ve bu sayının gerçekte daha yüksek olabileceğini biliyoruz.</p>
<p><strong>Bilmediğimiz</strong> <strong>şey ise, iyi yetişmiş bir hekim, üç çocuklu bir aile babası, sadık bir eş, çevre ve şehircilik alanlarında yerel projelere aktif katılım gösteren sorumlu bir vatandaş olan, hastaları tarafından da çok sevilen Shipman’ın, nasıl olup da aynı zamanda, Britanya tarihinin en vahşi “seri katili” olabildiği…</strong> Nasıl oldu da, 1970’lerin ortasından 1998 sonbaharında gözaltına alınıncaya dek, hemen her ay ve bazı aylarda dörde beşe varan sayıda cinayet işleyen bu adam, <strong>“normal”</strong> görüntüsünü, düzenini, ilişkilerini hiç bozmadan, büyük bir sükûnet içinde hareket edebildi? Nasıl oldu da evlerinde ziyaret ettiği, güvenlerini kazandığı, bir kısmını yıllardır tanıdığı çoğu yaşlı ve hemen hepsi kendi halindeki kadın ve erkekleri vücutlarına zehir enjekte ederek öldürdükten sonra, hiçbir şey olmamış gibi davranabildi ve çok uzun süre kimsenin şüphesini üzerine çekmedi?</p>
<p>Leader, çok daha<strong> “zararsız”</strong> delilerin yanı sıra Shipman gibi aşırı bir örneği de kitabına konu ederken, okuruna bütün bu soruları sordurarak yazıyor.
                                    	<br/><br/>
<a class="lnk2" href="/web/20111211093932/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-hic-delirmeden-deli-kalabilenlerin-kitabi.htm), [web.archive.org (arşiv bağlantısı)](http://web.archive.org/web/20111211093932/http://www.taraf.com.tr:80/yasemin-congar/makale-hic-delirmeden-deli-kalabilenlerin-kitabi.htm)
# Esad, AKP, Temo, PKK

*Yasemin Çongar 11.10.2011*

<div class="yazi"><p>Suriye halkı nezdinde, hiçbir zaman gerçek bir demokratik meşruiyete sahip olmayan Beşşar Esad, son aylarda yükselen değişim talebine silahla karşılık vermeyi seçtiği an, kendi istikbalinden de vazgeçmişti aslında.</p>
<p>Muhtemelen uzun bir zaman alacak ve çok sancılı olacak ama Baas rejiminin <strong>“içeriden”</strong> yani Suriye halkı tarafından devrileceği artık kesin gibi. Genç Esad’ın, babası Hafız’ın otuz yıl – büyük ölçüde de Soğuk Savaş’taki Sovyet desteği sayesinde – ayakta tuttuğu bu rejimi, yavaş yavaş dönüştürüp, istikrarlı bir geçiş süreci yönetme hayalini gerçekleştirmesi giderek imkânsız görünüyor.</p>
<p>Ankara bunun imkânsızlığını çok gecikmeden kavradı. Şam’a yönelik Türk dış politikasının aylar süren <strong>“ikna ve yol gösterme” </strong>ağırlıklı yumuşak bir çabadan, <strong>“baskı ve yaptırım”</strong> odaklı sert bir aşamaya geçmesinde bu kavrayış bence etkili oldu. Ayrıca başkentten yansıyan bilgiler, Baas-PKK işbirliğinin yeniden canlandığı yönündeki istihbaratın da, AKP hükümetinin tavır değişikliğinde payı olduğunu düşündürüyor.</p>
<p>İlginçtir, bu tavır değişikliğine muhalefet<strong>, “laikçi”</strong> AKP karşıtlarını, ulusalcıları ve PKK çizgisindeki Kürtleri birleştirmiş görünüyor. CHP’nin tam da bu aşamada Genel Başkan Yardımcısı Faruk Loğoğlu başkanlığında bir heyeti Esad’a gönderip, Şam’la ilişkisini ısıtması komikti hakikaten. Bir buçuk saat süren <strong>“sıcak”</strong> sohbetin içeriğini, geçenlerde Utku Çakırözer Cumhuriyet ’te yazdı da, öğrendik.</p>
<p>Esad, CHP’lilere<strong> “Bana ‘Ne oldu da Türkiye ile böyle oldunuz’ diye soruyorlar. Ben değişmedim, Başbakanınız değişti”</strong> demiş. Anladığım kadarıyla, CHP heyetinden kimse de çıkıp, <strong>“Başkan Bey, zaten sorun tam da bu: Sizin değişmemeniz, reform vaadinizi bir türlü hayata geçirmemeniz ve halkınıza karşı silah kullanmaktan vazgeçmemeniz”</strong> dememiş.</p>
<p>Suriye’de muhaliflere yönelik şiddette hayatını yitiren sivillerin sayısı Birleşmiş Milletler’e göre üç bine dayanmışken ve belli hedeflere yönelik suikastlar giderek bu şiddetin daha önemli bir parçası olurken, CHP’ligillerin, <strong>“Ne oldu da Şam’a karşı böyle sert çıkmaya başladınız? ABD’nin taşeronluğunu yapıyorsunuz.
                                    	<br/><br/>
<a class="lnk2" href="/web/20111214091316/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](http://www.taraf.com.tr:80/yasemin-congar/makale-esad-akp-temo-pkk.htm), [web.archive.org (arşiv bağlantısı)](http://web.archive.org/web/20111214091316/http://www.taraf.com.tr:80/yasemin-congar/makale-esad-akp-temo-pkk.htm)
# Washington, Bağdat, Kandil

*Yasemin Çongar 12.10.2011*

<div class="yazi"><p>Kürt sivil toplumunun önde gelen isimlerinden biriyle gazetede sohbet ediyorduk dün. ABD’nin Bağdat Büyükelçisi Jeffrey’nin, 2010’da Ankara Büyükelçiliği’ni bırakmasından kısa süre önce Diyarbakır’da kendisini ziyaret ettiğini anlattı. Jeffrey, bir aşamada, Kürt meselesinde siyasi çözüm yanlısı muhatabına, <strong>“Ya PKK silahı bırakıp, demokratik siyasete girmeyi kabul edecek ya da biz bunu sağlayacağız” </strong>demiş. Kürt sivil toplum lideri de sormuş haliyle: <strong>“Siz kimsiniz?</strong>” Cevap: <strong>“Biz, yani ABD, Türkiye ve Irak hükümetleri.”</strong></p>
<p>Bu ifade, Washington’un söylemini bilenler için şaşırtıcı değil. ABD yönetimi, PKK’nın <strong>“dağdan indirilmesi”</strong> meselesini uzunca bir zamandır <strong>“ortak sorumluluk” </strong>sayıyor, bu sorumluluğun sahiplerini de <strong>“üçlü mekanizma dahilinde hareket eden Ankara, Bağdat/Erbil ve Washington”</strong> olarak açıklıyor.</p>
<p>Hemen aklınıza bombalar, roketler, tanklar gelmesin. Amerikalı yetkililerle konuşunca, PKK’nın Kandil’den çıkmasına bir <strong>“askerî süreç” </strong>olarak değil, daha ziyade<strong> “askerî yönü tercihan asgarî düzeyde kalacak bir siyasi proje”</strong> olarak baktıklarını anlıyorsunuz. Esasen bu uzun zamandır böyle. Yeni olan, “proje”nin artık aciliyet kazanması.</p>
<p>Dün Jeffrey’nin yukarıda aktardığım ifadesini işitmeden önce biraz nabız yokladım; hâlihazırda Bağdat’la çok çetin bir pazarlık yürüttüklerini söyleyen Amerikalıların anlattıklarını şöyle özetleyebilirim:</p>
<p><strong>“Kandil, bizim Bağdat’la müzakerelerimizin doğrudan konusu değil ama ABD birliklerinin çekildiği bir Irak’ta, PKK’nın artık silahlı varlığını sürdürmemesi hedefine yönelik temaslarımız günlük bazda sürüyor.”</strong></p>
<p><strong>“Günlük bazda”</strong> ifadesinin altını çizip devam ediyorum. Bağdat’la Washington’ın pazarlık ettiği mesele, ABD’nin geride bırakacağı asker sayısını ve onların statüsünü ilgilendiriyor. Şu anda, 43 bin 500 Amerikan askeri Irak’ta; Obama yönetiminin Bağdat’la yaptığı anlaşma, bunların, 2011 sonu itibariyle ülkeyi terk etmesini öngörüyor. Askerler çıkınca, Amerikan üsleri de Irak hükümetine devredilecek.
                                    	<br/><br/>
<a class="lnk2" href="/web/20111215094217/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-washington-bagdat-kandil.htm), [web.archive.org (arşiv bağlantısı)](http://web.archive.org/web/20111215094217/http://www.taraf.com.tr:80/yasemin-congar/makale-washington-bagdat-kandil.htm)
# Kürdistan ve demokrasi

*Yasemin Çongar 14.10.2011*

<div class="yazi"><p>Pek bilinmez, dünyanın en eski tren istasyonuna sahiptir Manchester; ayrıca tarihin ilk işçi sendikaları kongresinin toplandığı ve bilimadamlarının atomu ilk kez parçaladıkları yerdir. Bizse, çevre yerleşimleriyle birlikte nüfusu üç milyona dayansa da, ehemmiyeti büyük ölçüde Sanayi Devrimi yıllarında kalmış bu şehri, bugün daha ziyade Premier League’deki iki güçlü takımı vesilesiyle tanıyoruz. Buraların haber radarına pek takılmadı ama bu ıslak İngiliz şehrinde geçen hafta çok ilginç bir toplantı vardı. Hâlihazırda Britanya’da iktidarı elinde tutan Muhafazakâr Parti’nin yıllık kongresi yapıldı. Benim söz edeceğim toplantı ise, kongrenin bir yan etkinliği...</p>
<p>6 ekimdeki konferansın konusu, <strong>“Kürdistan’da demokratik ilerleme.”</strong> Toplantıyı yöneten kişi, İngiliz muhafazakârlığının ağır toplarından biri: Parlamento üyesi Nicholas Soames. Tabii onu, Major hükümetinin Savunma Bakanı ya da sadece <strong>“Winston Churchill’in torunu”</strong> olarak da tanıtabilirim. Soames, toplantının başında çerçeveyi <strong>“Kürdistan’ın demokratik deneyiminin Arap Baharı için oluşturduğu emsal”</strong> diye çizmiş. Ardından, yapılan konuşmaları internette okudum, doğrusu çok da ilginç buldum. Birkaç satırbaşı aktarmak istiyorum.</p>
<p>Muhafazakâr siyasetçi ve Britanya Parlamentosu Kürdistan Grubu Başkanvekili Robert Halfon, Irak Kürdistanı’nın artık sadece düzenli seçim yapan bir bölge olmanın ötesine geçtiğini anlatıp, <strong>“hukuk düzeni, mülkiyet hakları, özgür basın, eğitim hakkı, dinsel hoşgörü”</strong> alanlarında önemli ilerleme sağlandığını söylemiş. Britanya Parlamentosu’nun bir başka Muhafazakâr üyesi Kürt kökenli Nadhim Zahawi ise<strong>, “Kürdistan’da son seçimlerde muhalif partilerin yarışmasını ve önemli temsil oranlarına ulaşmalarını” </strong>övüyor. Irak Kürdistan Bölgesel Hükümeti’nin Britanya Temsilcisi Sami Abdul Rahman konuyu Arap Baharı’na getirip şöyle diyor: <strong>“Arap sokağının Irak Savaşı’na karşı muhalefetine rağmen, Kürdistan ve Irak’ın geri kalanı Arap Baharı sürecinde etkili oluyor. Irak, 2003’teki kurtuluşundan sonra birçok seçim ve bir referandum yaptı. Irak Dışişleri Bakanı Hoşyar Zebari, Mısır, Libya ve Tunus’un ‘geçici hükümet düzeni’ ve anayasa konusunda Irak’tan tavsiye istediklerini açıkladı.
                                    	<br/><br/>
<a class="lnk2" href="/web/20111217032947/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](http://www.taraf.com.tr:80/yasemin-congar/makale-kurdistan-ve-demokrasi.htm), [web.archive.org (arşiv bağlantısı)](http://web.archive.org/web/20111217032947/http://www.taraf.com.tr:80/yasemin-congar/makale-kurdistan-ve-demokrasi.htm)
# İnşaata girmek tehlikeli ve mübahtır

*Yasemin Çongar 15.10.2011*

<div class="yazi"><img align="left" alt="İnşaata girmek tehlikeli ve mübahtır" border="0" src="http://www.taraf.com.tr/fotoraflar/makaleler/insaata-girmek-tehlikeli-ve-mubahtir_7089_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Yılın ilk günüydü. Yılın ilk günlerinde, herkesten önce uyanıp, hâlâ rüya gören bir evin sessizliği içinde tek başıma boşluğa bakmayı severim. Sonra mutlaka bir şeyler bulurum okuyacak; bir şiir, bir hikâye, hatta bir haber. Her yıl başka bir şey; o anda karşıma çıkan herhangi bir şey. O ilk okuma çok değerlidir benim için, okuduklarımın aklımda yer edeceğini bilirim çünkü. İlk cümlelerin, bütün bir yılın kaderini de çizeceğini düşünür, kelimelerin bana ne söyledikleriyle yılın neler getirebileceği arasında hınzır bağlar kurmaya çalışarak kendi kendime eğlenirim biraz. Bir tür tuhaf itikat işte! Bir tutam çocuk töreni, bir tutam hayal oyunu.</p>
<p>Sekiz-dokuz yıl önce olmalı, zira emziren bir anneydim hâlâ. Jeffrey Eugenides’in <strong>Middlesex</strong> romanını okuyordum. O ilk sabahın tenhalığında, yıla romandan birkaç satırla mı başlasam yoksa kısmetimi <strong>New York Times</strong>’ın sonsuz vaatlerine mi bağlasam diye tereddüt ettiğimi hatırlıyorum. Evin kapısı önünde biriken beyazlığın altından belli belirsiz görünen gölge olmasaydı, romana yönelirdim herhalde. Ama gazete dağıtıcısının kardan erken davrandığını anlayınca, eşikte durup, ayaklarımın ucundaki pırıltılı kristal yığınının içinden mavi plastik poşeti çekip çıkardım ve poşete rağmen biraz ıslanmış olan<strong> Times’ı</strong>, kurusun diye yemek masasının üzerine yayarken, birdenbire gördüm onu. Oradaydı; yılın ilk hediyesi, kendi kendinin üstesinden gelmiş, benimle konuşuyordu.</p>
<h3><br/>Her romancı biraz hermafrodit olmalı</h3>
<p><strong>“İlk romanımı okuyan herkes bana ‘Sen kızkardeşler arasında büyümüş olmalısın’ diyor. ‘Kızlar hakkında bu kadar çok şey bildiğine göre…’ Oysa üç erkek çocuğun en küçüğüyüm ben. Ve öyle bir ortamda geçirdim ki ilk gençliğimi, eğer kızkardeşiniz yoksa ve tabii eğer benseniz, kızlar sizin için büsbütün esrarengiz bir ötekiydi.”</strong></p>
<p><strong>“İkinci romanımı yazdıktan sonra düşünmeye başladım: Niye her romanın anlatıcısı bir hermafrodit</strong> (çift cinsiyetli) <strong>olmasın? En esnek, en bilen ses bu değil mi? Erkeklerin ve kadınların zihinlerine girebilmek isteyen her romancı, bir hermafroditin hayalgücüne sahip olmalı bence.”</strong></p>
<p><strong>“Bizim kuşak tersinden büyüdü. Joyce’u, Tolstoy’dan önce okuduk biz. Deneyselliği kural belledik… Sonuçta, bence edebiyatın yapısökümünde o kadar aşırıya gidildi ki, artık neredeyse bir yeniden inşaata ihtiyaç var.”</strong></p>
<p>O ıslak yılbaşı gazetesindeki bir röportajdan yadigâr bu satırlar. Hilebaz hafızamın her türlü azizliğine karşı, şimdi haliyle kaynağından <strong>“test edilip onaylanmış”</strong> olarak karşınıza çıksalar da, bendeki yerleri eski ve derin. Jeffrey Eugenides’in sonradan Sofia Coppola’nın film yaptığı ilk romanı <strong>The Virgin Suicides</strong> (Bâkir İntiharlar, Solmaz Kâmuran’ın tercümesi, İnkılâp) ile ikinci romanı <strong>Middlesex</strong> (Türkçesi aynı isimle; yine Solmaz Kâmuran ve İnkılâp) üzerine söylediklerini çok sevmiştim zira. Onun yılbaşı kelimelerinin, küçücük işaret okları gibi bana yol göstermesine izin verdim. Gerçi, kızkardeşlerimle elele verip intihar etmedim o yıl, cinsiyetimi de değiştirmedim ama <strong>Middlesex’i</strong> bitirir bitirmez klasikleri yeniden okumaya giriştim… İşe, Tolstoy’dan başladım. İyi bir yıldı.</p>
<h3><br/>Kadim bir tutku olan hikâyeye dönüş</h3>
<p>Bu uzun girizgâhtan sonra, şimdi size memnuniyetle bildirebilirim ki Eugenides, sözüne sadık bir yazar. ABD ve Britanya’da bu ay yayımlanan ve hemen <strong>“National Book Award”</strong> finalistleri arasına giren üçüncü kitabı <strong>The Marriage Plot</strong> (Evlilik Kumpası), her şeyden ziyade, edebiyatın yeniden inşaasına kendini adamış bir roman zira.
                                    	<br/><br/>
<a class="lnk2" href="/web/20111217174820/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-insaata-girmek-tehlikeli-ve-mubahtir.htm), [web.archive.org (arşiv bağlantısı)](http://web.archive.org/web/20111217174820/http://www.taraf.com.tr:80/yasemin-congar/makale-insaata-girmek-tehlikeli-ve-mubahtir.htm)
# Zapatero’nun barışı

*Yasemin Çongar 18.10.2011*

<div class="yazi"><p>Bunun adına,<strong> “mahkûmların barışı”</strong> da diyebilirdim aslında ya da Avrupa’da yapılan birçok yorumdaki gibi <strong>“polisiye bir barış”</strong>tan söz edebilirdim. Ama ben, İspanya’yı yedi yıl yönettikten sonra, şimdi henüz sadece elli bir yaşında olmasına rağmen aktif siyaseti bırakmaya hazırlanan <strong>“Bambi”</strong> lakaplı ve lakabına yakışır şekilde yumuşak üslûplu Sosyalist başbakana <strong>“hakkını”</strong> teslim etmek yanlısıyım.</p>
<p>Jose Luis Rodriguez Zapatero, 2004’te ilk hükümetini kurarken ortaya koyduğu <strong>“daha özgür, daha eşit, daha laik, daha müreffeh ve daha barışçı bir toplum”</strong> hedefine ancak kısmen ulaşabildi. Oysa, gayet ciddi sosyal ve siyasi reformlarla işe başlamış, kadınların toplumsal statüsünün yükseltilmesi, eşcinsellere karşı ayrımcılığa son verilmesi, medenî hakların eşitlenmesi ve Franco dönemiyle hesaplaşmak adına, sağ kesimi ve Kilise’yi karşısına alan cesur adımlar atmıştı. Ancak Zapatero 2008’te başlayan ikinci hükümet döneminde, yaklaşan mali krizin vehametini öngörüp zamanında tedbir alamadı ve şimdi çantasını toplarken, arkasında Avrupa’nın en çok işsize sahip, en sallantılı ekonomilerinden birini bırakıyor.</p>
<p>İspanya’da 20 kasımda erken genel seçimler var. Zapatero aday değil; çok büyük bir sürpriz olmazsa, Sosyalist Parti muhalefete düşecek ve sağ eğilimli Popüler Parti yedi yıl sonra yeniden, bu kez Mariano Rajoy liderliğinde iktidara gelecek. Rajoy, iktisadî açıdan enkaz devralacağını söylerken haklı. Ama Zapatero, sağ kesimdeki rakiplerinin bütün karşı koymasına rağmen iktidarının son hamlesinden başarıyla çıkarsa, sadece krizi iyi yönetememesi ve İspanyol siyasi jargonunda “talante” diye kendine özgü bir isme kavuşan mülayımlığı ile değil, ETA’ya şiddeti bıraktıran lider olarak da hatırlanacak.</p>
<p>Bask bölgesinin İspanya’dan kopması için kırk yıldır mücadele veren ETA’ya silah bıraktırmak, gerçekten de <strong>“Zapatero’nun son icraatı” </strong>olabilir. Nitekim dün akşam ben bu yazıya başlarken, San Sebastian’da toplanan uluslararası konferansta, örgütün silahlı mücadeleyi bitirmesi konusunda görüşbirliği sağlandığı söyleniyordu. Zapatero konferansa<strong> “dolaylı”</strong> destek verip, Bask bölgesindeki partidaşlarının katılımıyla yetinmeyi tercih etti.</p>
<p>Ancak bu noktaya gelinmiş olmasında, Zapatero liderliğindeki Sosyalist hükümetin yedi yıldır uyguladığı<strong> “şiddete son”</strong> kampanyasının büyük payı var.
                                    	<br/><br/>
<a class="lnk2" href="/web/20111228111058/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/yasemin-congar/makale-zapatero-nun-barisi.htm), [web.archive.org (arşiv bağlantısı)](http://web.archive.org/web/20111228111058/http://www.taraf.com.tr/yasemin-congar/makale-zapatero-nun-barisi.htm)
# ‘ETA bitti’ çünkü…

*Yasemin Çongar 19.10.2011*

<div class="yazi"><p>Bask bölgesinin bağımsızlığı için kırk üç yıldır savaşan ETA son demlerini yaşıyor. Dün bu sütunda, ETA’ya <strong>“silah bırak”</strong> çağrısı yapan San Sebastian konferansından ve bu noktaya nasıl gelindiğinden söz ettim. Beş yıl önce Zapatero hükümetiyle barış görüşmelerine başlayan örgütün, buna rağmen şiddeti bırakmaması üzerine,<strong> “sözün bittiğini”</strong> ve yoğun polis operasyonlarıyla ETA’nın nefesinin kesildiğini anlatmaya çalıştım. Bugünkü yazımda, farklı kesimlerin ETA’nın sonuna nasıl baktıklarından söz etmek istiyordum. Bu niyetle, İspanyol gazetelerini okurken <strong>El Pais</strong> Genel Yayın Yönetmen Yardımcısı Lluis Bassets’in yazısı dikkatimi çekti. <strong>“Liberal sol”</strong> eğilimli bir yazar olan Bassets’le yazıştım ve kendisinin de iznini aldıktan sonra, sözü, ona bırakmaya karar verdim. Bassets’in dünkü köşesinde yayımlanan<strong> “Barış ve Bedelleri”</strong> başlıklı makalesini dikkatinize sunuyorum:</p>
<p>“ETA ortadan kalkacak. Bunun böyle olacağı konusunda herkes hemfikir görünüyor. Ve bunun temel nedeni, ETA’nın yenilmiş olması. Komandolarını yeniden üretme temposu, yani endoktrinasyonun, yeni militan kazanımının ve eğitiminin hızı, uzun bir süredir, polisin örgütü dağıtma hızının gerisinde kaldı. Muhtelif polis yetkililerinin ve içişleri bakanlarının marifetiyle oldu bu. Ama <strong>ETA’nın yok olmasının tek nedeni bu değil: Bunun, uluslararası düzenden kaynaklı çok güçlü nedenleri var.</strong></p>
<p>Eski ve değersizleşmiş bir devir olan Soğuk Savaş’ın yıllardır geçerli kalıntılarından biri, toplumun geniş bir kesiminin, cinayet yoluyla siyasi eylemi makul görmesiydi. Oysa bugün artık, eskiden böyle düşünenler dahil kimsenin kafası bu konuda karışık değil. Bu fikir yenilgiye uğradı; küreselleşmenin insan haklarının evrenselleşmesine yaptığı çok olumlu katkıya rağmen, diğer bölgelerde nispeten daha az gerilese bile, en azından Avrupa’da mağlup oldu. <strong>ETA’nın büyük yenilgisi budur: Örgütün destekleyicileri pratikte görüp anladılar ki, bugün artık Avrupa’da şiddet yoluyla ya da tehdidiyle siyasi avantaj sağlamak mümkün değil.</strong></p>
<p>Demek ki, aynı anda üç yenilgi söz konusu: <strong>Örgütün silahlı yapısı askerî açıdan mağlup oldu;</strong> kendisini finanse etmek, propagandasını yapmak ve hatta seçimlerde avantaj sağlamak için şiddeti kullanan <strong>örgüt siyaseten mağlup oldu; </strong>ve örgütün insan hayatını hiçe sayarak, kendi fikirlerini ve kafalarındaki siyasi canavarları, komşularına saygı göstermenin, onlarla birarada yaşamanın üzerinde tutan militanları, destekçileri ve seçmenleri <strong>ahlâken mağlup oldular.
                                    	<br/><br/>
<a class="lnk2" href="/web/20111214093931/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](http://www.taraf.com.tr:80/yasemin-congar/makale-eta-bitti-cunku.htm), [web.archive.org (arşiv bağlantısı)](http://web.archive.org/web/20111214093931/http://www.taraf.com.tr:80/yasemin-congar/makale-eta-bitti-cunku.htm)
# ‘Millî’ gazetecilik ve ‘gayrımillî’ hislerim

*Yasemin Çongar 21.10.2011*

<div class="yazi"><img align="left" alt="‘Millî’ gazetecilik ve ‘gayrımillî’ hislerim" border="0" src="http://www.taraf.com.tr/fotoraflar/makaleler/milli-gazetecilik-ve-gayrimilli-hislerim_673_orijinal.jpg" style="border-right-width:10px; border-color:#FFFFFF"/><p>Devletin karakollarını beklerken, üniformaları içinde gencecik ölen oğullarının acısıyla yere kapaklanan anaların ülkesinde, başka analar da dağda bekleyen gerilla kıyafetli oğullarının, devletin bombardımanından sağ kurtulması için dua ediyordu dün.</p>
<p>Bense bu <strong>“bölünmüş”</strong> ülkenin başkentindeydim.</p>
<p>Ankara’da sarı sonbaharın kışa <strong>“kışt”</strong> deyip, demini sürmek üzere geri döndüğünü haber veren pırıltılı bir sabah. Başbakanlık Konutu’nun daha ziyade yabancı konuklara verilen yemeklerde kullanılan upuzun salonunda upuzun bir masa; bir ucunda oturunca diğer uçtakilerin yüzünü ancak hayal meyal seçebiliyorsunuz, o kadar uzun. Odaya sarı renk hâkim, sonbahar sarısı değil ampul sarısı; içeriye gün sızmıyor. Gazeteciler, televizyoncular, patronlar, yöneticiler masada yan yana dizilmiş; hâkim renkleri lacivert. Taraf ekibi olarak toplantıya en son biz varıyoruz ve adımıza ayrılan yerlere geçtiğimizde, Enerji Bakanı’nın düşlediği gibi ta sabah namazından itibaren hummalı bir mesai yapılmışçasına, odanın şimdiden sıcak ve havasız olduğunu farkediyorum. Oysa daha Başbakan gelecek, yarım saat kadar konuşacak, sonra“off-the record” yani bir bakıma <strong>“basına kapalı”</strong> yapılan bu <strong>“basınla toplantı,”</strong> karşılıklı soru-cevap ve fikir beyanıyla kemiksiz iki saat daha sürecek. O salonun daha ne çok ısınacağını, salon ısındıkça havadaki oksijenle birlikte, beyinlere giden kanın da ne kadar azalacağını, varın siz tahmin edin.</p>
<p>Peki, bu hararete değdi mi?</p>
<p>Sonunda Başbakan’ın <strong>“tam katılımlı”</strong> olduğu için davetlilere teşekkür ettiği toplantıda, barış adına, barışın dilini kurmak ve kullanmak adına, kanı durdurmanın yolunu bulmakta medyanın neler yapabileceğini tartışmak adına yeni, yapıcı, yaratıcı bir fikir ortaya atıldı mı? Hayır. Kısa ve net. Davet sahiplerini de, diğer katılımcıları da <strong>“samimi”</strong> bir anlarında yakaladığınızda, bu soruya farklı bir cevap vereceklerini pek sanmıyorum.</p>
<p>Ama böyle toplantıların her şeye rağmen bir yararı var. Hükümet yetkilileri ve gazeteci milleti ne zaman<strong> “medya”</strong> konusunu görüşmek için biraraya gelseler, gazeteci milleti aynaya bakıyor aslında; hükümet değil ama medya hakkında, yani kendisi hakkında yeni baştan fikir ediniyor.</p>
<p>Dün de öyle oldu,<strong> “salonda kalmak üzere”</strong> konuşulanları salonda bırakarak şunu söyleyebilirim ki, Başbakan’ın <strong>“halkın bilgilenme hakkı ve gazetecinin bilgilendirme görevi ile PKK’ya propaganda imkânı tanımak arasındaki çizgiye dikkat edilmesi”</strong> yönündeki tavsiyesinden ziyade, gazeteci milletinin kendi kendini sansür etme konusundaki gönüllülüğüne şaşırdım ben. Medyayı daha da <strong>“tektipleştirecek”</strong> yöndeki tekliflerin hükümetten çok medyadan gelmesinde, insanın nefesini kesen bir şey vardı hakikaten. Belki de oksijen azlığı havalandırmanın yetersizliğinden değil,<strong> “Şu Karayılan röportajlarını yasaklamamız gerekmez mi” ve “Böyle saldırılar sonrasında bizden nasıl bir yayın yapmamızı talep ediyorsunuz”</strong> türünden sorular sormayı kendisine reva görebilen meslektaşlarımızın toplantıda <strong>“yeter sayı”</strong>ya ulaşmasındandı.
                                    	<br/><br/>
<a class="lnk2" href="/web/20111223090349/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-milli-gazetecilik-ve-gayrimilli-hislerim.htm), [web.archive.org (arşiv bağlantısı)](http://web.archive.org/web/20111223090349/http://www.taraf.com.tr:80/yasemin-congar/makale-milli-gazetecilik-ve-gayrimilli-hislerim.htm)
# Suç ortaklarımız ve karşı kıyıya geçmek

*Yasemin Çongar 22.10.2011*

<div class="yazi"><img align="left" alt="Suç ortaklarımız ve karşı kıyıya geçmek" border="0" src="http://www.taraf.com.tr/fotoraflar/makaleler/suc-ortaklarimiz-ve-karsi-kiyiya-gecmek_3096_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***<br/><br/></p>
<p>Düğmeye bastım. Kaddafi’nin sonunu seyretmek istemedim. Nihayet yenilmesine, bitmesine, her diktatör gibi devrilip gitmesine çok sevinecekken, hissizleştim kaldım öylece, sevinemedim.<strong> “Keşke bu kadar sürmeseydi, keşke böyle bitmesiydi.”</strong> Düğmeye bastım ki, Kaddafi’nin canı içinden çekilen yarı çıplak bedeninin son titreyişleriyle birlikte içimdeki <strong>“keşkeler” </strong>de dinsin; düğmeye bastım ki dün sussun, linç ve zafer görüntüleriyle dün artık tarih olsun. Kaddafi’den kurtulmayı kutlayan <strong>Sirtelilerin sevincinin belleğime kalıcı bir leke bırakmasından ürküyordum sanırım; saf bir çocuk gibi, bu sevincin “temiz” kalması ihtimalini istiyordum hâlâ. İçimdeki tepkiden kaçıp sığınacak cümle aramak zûl geliyordu; “Bu bir savaş, yıkılan da bir diktatör” diyecektim kendime elbet ama hakikat bazen çok soğuk bir sığınaktır. Düğmeye bastım ki yarın başlasın.</strong></p>
<p>Libya’nın yarınını, elimdeki yeni romanı bitirerek beklemek niyetiyle gecenin içine uzandığımda, aklım ve genellikle aklımın peşini pek bırakmayan elim, <strong>“yarını bekleyen”</strong> çok eski bir romana gitti. Mesul, kelimelerdi. Hep yaptıkları gibi kaderin ağlarını örüyorlardı yine; şimdi okuduğum kitabı, iki ilmekle, yıllar önce okuduğum kitaplara, Kaddafi’yi Gracq’a, Gracq’ı Leroy’a bağlayıverdiler.</p>
<p>İki kelime, iki ilmek: Sirte ve beklemek.</p>
<h3><br/>Hiç başlamayan, hep beklenen savaş</h3>
<p>Bizim buralarda kadri az bilinmiş, kudreti az kavranmış bir yazar Julien Gracq (1910- 2007). Belki de bana öyle geliyor. Romanlarını, kimselerin benim gibi sevemeyeceğini düşünüp kendime hasisçe pay çıkaramayacak, onu başkalarından sakınamayacak kadar severim çünkü Gracq’ı. Kitapları, bana pek az yazarın verdiği türden bir karşılaşma hissi verir. 1937 tarihli ilk romanı <strong>Au Chateau d’Argol</strong> ’de (Argol Şatosu’nda, Ayşe Eziler Kıran’ın tercümesiyle, Can/YKY) aralarındaki çok karmaşık ilişkiyi<strong> “arkadaş”</strong> adıyla süsleyen iki erkeğin –Albert ve Herminien– güzel bir kadın ya da belki sadece <strong>“güzel bir kadın fikri”</strong> olan Heide’le sınanan bağlarını anlatırken yaptığı tarife benzer bir his:</p>
<p><strong>“Bu ilişkilerde zevklerin neredeyse tam benzeşmesi, dilin inceliklerine aynı yaklaşım, ilerlemekte olan ve üçüncü kişilerle yapılan her konuşmanın ortasında hep var olan, görünmez bir damga gibi kesinleşen, kendilerine özgü bir değer dizgesi, her yönden daha da kaygı verici olan suç ortaklığı niteliğini hak ederdi. Öylesine çok ortak tuhaf zevk, birbirlerine öğrettikleri kendilerine özgü bir dilin öylesine çok sapkınlığı, düşünsel ve keskin silahlarının sürekli çarpışmasıyla oluşan öylesine çok düşünce, öylesine çok konuşma sonucu ses tonunun değişmesi vardı ki, belirli bir kitabın anımsanması, bir anda Albert’in aklına peşpeşe binlerce ortak anı getiren bir esinti, bir ad, en sonunda, ikisinin arasında bir elektrik kondansatörünün uçlarını yaklaştırır ya da uzaklaştırır gibi ikisi karşı karşıya geldiklerinde kaybolan ve yeniden doğan, tehlikeli, sarhoş eden, değişken bir havanın dalgalanmasına neden olurdu.”</strong></p>
<p>Birlikteyken böyle bir dalgalanma yarattığınızı bilerek sustuğunuz bir başkası, bir sevgiliniz, okurken aranızdaki ilişkinin basbayağı suç ortaklığına dönüştüğünü hissettiğiniz bir yazarınız oldu mu sizin? Umarım olmuştur.
                                    	<br/><br/>
<a class="lnk2" href="/web/20111224190831/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-suc-ortaklarimiz-ve-karsi-kiyiya-gecmek.htm), [web.archive.org (arşiv bağlantısı)](http://web.archive.org/web/20111224190831/http://www.taraf.com.tr:80/yasemin-congar/makale-suc-ortaklarimiz-ve-karsi-kiyiya-gecmek.htm)
# Akçam’ın davası, hepimizin davası

*Yasemin Çongar 26.10.2011*

<div class="yazi"><p>Avrupa İnsan Hakları Mahkemesi dün Türkiye’ye karşı, <strong>“tarihî”</strong> nitelikte ve<strong> “devrimci”</strong> sayılabilecek bir karar verdi. Kararın<strong> “tarihî”</strong> niteliği, Türk Ceza Kanunu’nun 301. Maddesi’ni fiilen<strong> “mahkûm”</strong> etmesinden kaynaklanıyor. Mahkeme, bu meşum maddenin —2008’de kozmetik operasyon geçirerek eriştiği güya <strong>“hafifletilmiş”</strong> haliyle bile— Avrupa İnsan Hakları Sözleşmesi’nin ifade özgürlüğünü güvenceye alan 10. Maddesi’nin ihlaline sebebiyet verdiğini hükme bağladı.</p>
<p>Kararın<strong> “devrimci”</strong> yönü ise, Strasbourg Mahkemesi’nin, ortada bir mahkeme kararı olmamasına rağmen kendisine yapılan başvuruyu kabul etmesinden ve başvuru sahibinin ihlal iddiasını da haklı bulmasından kaynaklanıyor. Mahkeme, bu kararı, 301. Madde kapsamında, iç hukuk yolları tüketilerek varılmış bir nihaî yargı hükmü, bir <strong>“mahkûmiyet”</strong> olduğu için almadı. Gerçekten sıradışı bir iş yaptı ve 301. Madde’nin bizatihî varlığıyla, ifade özgürlüğüne karşı bir tehdit unsuru olduğunu, bu özgürlüğü kullananlara yönelik bir taciz vesilesi oluşturduğunu kabul etti.<strong> Bu aslında, 301. Maddenin zehrini teyid eden bir karar. </strong>İşletilse de işletilmese de, davalara vesile olsa da olmasa da, bu madde yasada yerini koruduğu sürece, ifademizi zehirlemeye ve özgürce fikir beyan edip, yazıp çizmemizi engellemeye devam edecek. Avrupa İnsan Hakları Mahkemesi, on yedi sayfalık kararında bu tehlikeyi kayda geçirmekle, Türkiye’de ifade özgürlüğü üzerindeki engellerin kalkmasını isteyen, bunun için mücadele eden herkese önemli bir destek vermiş oldu.</p>
<p><strong>Bunun için, Işıl Karakaş başta olmak üzere mahkemenin yedi hâkimine ve tabii, öncelikle de, bu karara yol açan başvurunun sahibi tarihçi Taner Akçam’a teşekkür borçluyuz.</strong></p>
<p>Akçam, Strasbourg’a 2007’de başvurduğunda, 2006 ekiminde <strong>AGOS</strong> gazetesinde yayımlanan bir yazısı aleyhine <strong>“Türklüğe”</strong> hakaret ettiği iddiasıyla yapılan suç duyurularını gündeme getirmişti.
                                    	<br/><br/>
<a class="lnk2" href="/web/20111228145044/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-akcam-in-davasi-hepimizin-davasi.htm), [web.archive.org (arşiv bağlantısı)](http://web.archive.org/web/20111228145044/http://www.taraf.com.tr:80/yasemin-congar/makale-akcam-in-davasi-hepimizin-davasi.htm)
# Küresel vicdan

*Yasemin Çongar 28.10.2011*

<div class="yazi"><p>Bazen böyle olur, nereye baksanız aynı manzarayı görürsünüz. Bastığımız yere güvenmememiz gerektiğini bize defaatle hatırlatan tabiatın, dersini öğrenmemeye kararlı bir devletle her karşılaşması aynı isyanı tutuşturur içimizde… Öleceğini bilmeyen bir çocuğun hayretle açılmış gözlerine bakarken kahrolur, <strong>“neden”</strong> diye sorar durur ve sonra onun küçücük bedeni üzerine atılan toprak daha tazeyken, sorumuzun cevabını bilerek susarız. Bilmek yetmez çünkü; bilginin uygulamaya dönüşmesini sağlayacak siyaseti üretmek gerekir. Yapmayız. Yapamayız.</p>
<p>Koskoca bir diktatörü tek bir taş bile atmadan yıkan kalabalık, haftalar sonra muzaffer ve yorgun bir halde evine döndüğünde, adı çoktan evrensel bir simgeye dönüşmüş olan isyan meydanını süpürenler de <strong>“neden”</strong> sorusunun cevabını bilirler. Ama yıkılanın yerine neyin konacağına ilişkin vizyon ve o vizyonu hayata geçirmeye yönelik bir siyaset yoktur görünürde. İsyanın nedenini bilmek, istikbâli bekleyen boşluğu doldurmaz.</p>
<p>Wall Street’teki işgal eylemcilerinin<strong> “neye”</strong> ve <strong>“neden”</strong> itiraz ettikleri kimse için sır değilken, itiraz ettikleri sistemin yerine <strong>“neyi” </strong>ve <strong>“nasıl”</strong> koyacakları, herkes gibi eylemcilerin kendisi için de sırdır. Bu durum, mesela Bill Clinton’ın <strong>“Eylemcilerin bir şeye karşı olmaları yetmez, bir şeyden de yana olmaları gerekir, aksi takdirde yarattıkları boşluğu başkaları doldurur”</strong> demesine yol açtığında, Slavoj Zizek’in çıkıp, <strong>“Bu enerjinin somut pragmatik taleplere dönüşmesi için acele etmeyin”</strong> diye karşı koyması da, sonuçta aynı belirsizliğin altını çizmeye yarayan iki farklı sestir aslında. Elektriklerini her ne kadar iki ayrı kutuptan –<strong> sistem içi ve sistem karşıtı</strong> – alsalar ve neyin, nasıl değişmesi gerektiği konusunda asla uzlaşmasalar da, Clinton ile Zizek’in çıkışları, değişmesi gerekeni değiştiremeyen bir isyanın <strong>“nafile”</strong> kalacağının ortak kabulüne varacaktır elbet.</p>
<p><strong>“Siyasetsiz”</strong> aktivizmin küresel örnekleri artarken, değiştirici bir siyasetin nasıl kurulabileceği sorusu, her şeyden önce <strong>“zihniyet”</strong> ve <strong>“ahlâk”</strong> üzerine düşünmeyi gerektiriyor bence. Van’daki unufak okul binasından Amerika’daki işsizliğe, Mübarek gibilerinin baskısından Somali’deki açlığa kadar mevcut düzenin çok farklı tezahürlerinin temelindeki olgu <strong>“eşitsizlik”</strong> zira.
                                    	<br/><br/>
<a class="lnk2" href="/web/20111231063758/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-kuresel-vicdan.htm), [web.archive.org (arşiv bağlantısı)](http://web.archive.org/web/20111231063758/http://www.taraf.com.tr:80/yasemin-congar/makale-kuresel-vicdan.htm)
# İnandığın zaman sahte olmaz bu dünya

*Yasemin Çongar 29.10.2011*

<div class="yazi"><img align="left" alt="İnandığın zaman sahte olmaz bu dünya" border="0" src="http://www.taraf.com.tr/fotoraflar/makaleler/inandigin-zaman-sahte-olmaz-bu-dunya_3669_orijinal.jpg" style="border-right-width:10px; border-color:#FFFFFF"/><strong>
<p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p></strong>
<p><strong>“Aynalı salonumuzu kaldırdık”</strong> diyordu yaşından hayli genç ve aklî melekelerinden hayli emin görünen adam, <strong>“o salon insanları delirtiyordu.”</strong> Köseydi sanırım, köseler genç görünüyor. Bir süre sonra, aynalı salona girmek için kuyrukta bekleyen müşterilerin ona tanıdık gelmeye başladıklarını fark etmiş. Bir kadın varmış mesela, kocaman gözlü, hiç konuşmayan. İçeriden çıktığında büsbütün büyürmüş gözleri:<strong> “Bu gözlerle gidip birini öldürecek diye geçirirdim içinden; belki de kendini… Sonra yine gelirdi.</strong>” Sürekli gelen bir adam varmış bir de, kırmızı yüzlü, sigara kokulu bir ihtiyar: <strong>“İki büklümdü ama yalnız başına geliyordu her gün, çıkarken de hep ağlıyordu. ‘İyi misiniz beyefendi’ diye sorardım her seferinde, duymazdı, duymak istemezdi ya da. Çocuklar da geliyordu tabii, çığlık kıyamet. Onlar iyiydi bak; biliyorlar ki bu bir oyun. Ama her gün gelip ağlayan bir ihtiyar, her akşam katil olacak diye korkarak uğurladığım bir kadın... Kapattırdık odayı neme lâzım.”</strong> O sihirli salona, yıllar sonra bir kez daha giremediğime üzülmüştüm doğrusu ama belki de daha iyi oldu. Böylece evvelki hayatımdan yadigâr bir resimde sabitlendi en çoğul dakikalarım:</p>
<p>Aynalı salonun ortasında, yirmi iki yaşında ve yüzlerceyim. Uzanıp, birimden birime dokunmak istediğimde, bütün parmaklarım birleşiyor. İrkiliyorum önce. Yerimde sıçrıyorum. İnatla dokunuyorum yine de. Onlar da bana dokunuyor.Benler de bana dokunuyor. Önüm, arkam, sağım, solum – her yanımı aynı anda görüyorum. Her yanımda hep ben varım. Sırasıra, katkat, içiçeyim. İki yana eğilmek, her seferinde, bir deste iskambil kâğıdı gibi yeni baştan karmaya benziyor kendimi. Semazenlere özenip, kollarımı iki yana açarak dönmeyi deneyince, çevremde dönmeye başlayan odanın içinde düşmemek için duruyorum hemen. Yere baksam, içiçe geçmiş kuleler halinde tavana yükseliyorum. Tavana baksam, öyle bir gerisin geri düşüyorum ki kendi kuyumdan çıkamam artık. Yumruklarımı sıkmak belki çare olabilir. Sıkıyorum, tırnaklarımı etime iyice bastırıyorum. Canım acısın istiyorum. Gerçekliğin bir ispatı gibi, avuçlarımda tutmak istiyorum acıyı. Sûretlerimden ibaret değilim ben, her şeyden evvel bir et parçasıyım, kanarım gerekirse, ölürüm. Gidersem bu sûretlerden hiçbiri kalmaz geride. Olmuyor. <strong>Hakiki ile zâhiri her zaman öyle kolay ayrılmıyor birbirinden. Aynalardaki</strong> bütün yumruklarım sıkılı zira, bütün gözlerimde aynı acıyı görüyorum.</p>
<h3><br/>Tuhaf dünyalardaki sırdaşlarımız</h3>
<p>Haruki Murakami, yarı yaşımda kalmış bu panayır tecrübesini bana geri getiren devâsâ romanında, kanla mürekkebi birbirine karıştırıp, aşkla şehveti birbirinden ayırarak yazarken, daha ilk bölümde, başkarakterlerden birini paralel bir evrenin kıyısına getirip bırakan taksi şoförünün ağzından uyarıyor:</p>
<p><strong>“Sıradan olmayan bir iş yaptığında, şeylerin her günkü görünüşü biraz değişebilir. Şeyler sana daha önce olduğundan farklı görünebilir. Ben bu tecrübeyi yaşadım. Ama görünüşün seni aldatmasına izin verme. Her zaman sadece tek bir gerçeklik vardır.”</strong></p>
<p><strong>1Q84 </strong>hakikaten devâsâ bir roman; geceyarısı okumaya başlayıp, beni şafağa taşımasına hiç itiraz etmediğim 1700 küsur sayfalık elektronik kopyası daha bir tehditkârdı ama sabahleyin acele postayla imdadıma yetişen ciltli ve mis gibi matbaa kokulu hali de tam 925 sayfalık bir tuğla, maaşallah. 1949 Kyoto doğumlu romancının Japonya’da iki yıl önce, üç ayrı kitap halinde yayımlanan ve bir ay içinde bir milyon satan romanının Amerikan baskısı mâlûm geçen hafta New York’ta pazartesinin salıya evrildiği andan itibaren satışa sunuldu. <strong>1Q84</strong>’a Harry Potter muamelesi yapan bir kısım Murakami delisi de kitabı, o geceyarısından beri okuyor işte.</p>
<p>O <strong>“deli”</strong>lerin arasına çekinerek katıldığımı itiraf etmeliyim. Heyecanı, günler öncesinden başlayıp, karşılaşma anından itibaren hızla sönecek bir buluşmanın hayalkırıklığını yaşamak istemedim sanırım; Murakami’yi okumaya hazırlanmanın okumaktan, <strong>1Q84’</strong>u beklemenin bitirmekten daha kalıcı bir duygu olmasını istemedim.
                                    	<br/><br/>
<a class="lnk2" href="/web/20120102062007/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-inandigin-zaman-sahte-olmaz-bu-dunya.htm), [web.archive.org (arşiv bağlantısı)](http://web.archive.org/web/20120102062007/http://www.taraf.com.tr:80/yasemin-congar/makale-inandigin-zaman-sahte-olmaz-bu-dunya.htm)
# Suriye'de savaş,Türkiye ve Kürtler

*Yasemin Çongar 01.11.2011*

<div class="yazi"><p>Suriye’de Baas rejimi karşıtı gösteriler 15 marttan beri kesintisiz sürüyor. Geçtiğimiz cuma, bu yedi buçuk ayın en kanlı günlerinden biriydi. Beşşar Esad’a bağlı güvenlik güçleri Humus şehrine tanklarla girerek 40 sivili öldürdüler. Aynı günün gecesinde, Suriye ordusundan kaçıp isyancılara katılan bir grup, eski silah arkadaşlarıyla çatıştı ve Esad’a bağlı 17 asker öldü. <br/><br/>Bu tablo, bize <b>“yeni”</b> bir şey söylüyor: Suriye’deki isyan, Mısır ve Tunus’takinden farklı olarak <b>“barışçı direniş”</b> sınırlarını çoktan aştı ve —Libya’da yaşanan NATO destekli <b>“kabile”</b> saldırılarına pek benzemese de— şiddet giderek tırmanıyor. Barışçı gösterileri silahla bastırmayı deneyen ve bu esnada, Birleşmiş Milletler’e göre üç binden fazla insanını öldüren Baas rejimi, şimdi artık kendi içinden kopanların da katılımıyla <b>“silahlı”</b> bir isyanla karşı karşıya... <b><br/><br/>“Hür Suriye Ordusu”</b> adlı muhalif grubun, Suriye Silahlı Kuvvetleri mensubu 10 ila 15 bin arasında askerin isyancıların safına geçtiği iddiasının abartılı olduğunu sanıyorum. Şam’ın resmî verilerine göre ise, sadece 350 asker üniformasını çıkardı. Gerçek rakamın, ikisinin arasında bir yerde, birkaç binle sınırlı olması muhtemel. <br/><br/>İsyanın başından itibaren, tek şansı hakiki bir reform planı açıklayıp geçiş sürecini hızla işletmek iken, bunu yapamayan Esad, şimdi bir yandan rejim karşıtlarının El Kaide benzeri bir <b>“terörist”</b> örgütlenme olduklarını iddia ediyor, bir yandan da, başta Türkiye olmak üzere çevre ülkeleri, onlara silah sağlamakla suçluyor. <br/><br/>Suriye’deki isyanın giderek bir <b>“iç savaşa”</b> doğru evrilmesinin, bölgemizde daha uzun süre yüksek gerilim hattı oluşturacağı aşikâr. Bir ucu, Esad’a destek veren Moskova’ya ve tabii Tahran’a uzanan bu hat üzerinde, Türkiye’nin tavrı da büyük önem taşıyacak. <b><i>Haaretz</i></b> dünkü yorumunda, <b>“Esad’ın ipleri Erdoğan’ın elinde”</b> diyordu. İlginçtir, bölgede benzer bir vurgu, Suriye Kürtleri için de yapılıyor; <b>“Suriye Kürtlerinin isyana aktif olarak katılıp katılmayacağı, Şam’ın kaderini belirleyebilir”</b> deniyor.
                                    	<br/><br/>
<a class="lnk2" href="/web/20120106230733/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-suriye-de-savas-turkiye-ve-kurtler.htm), [web.archive.org (arşiv bağlantısı)](http://web.archive.org/web/20120106230733/http://www.taraf.com.tr:80/yasemin-congar/makale-suriye-de-savas-turkiye-ve-kurtler.htm)
# Devlete bak, PKK’ya bak

*Yasemin Çongar 02.11.2011*

<div class="yazi"><p>PKK da, devlet de ölüme endeksli strateji izliyor. PKK, devlete kayıplar verdirip <strong>“elini daha güçlü kılarak”</strong> müzakere masasına oturacağı hayaliyle yapıyor bunu; devlet ise örgütün<strong> “önce bileğini bükmek, sonra zayıflamış haliyle konuşmak” </strong>istiyor. Sözümona, iki<strong> “rakip”</strong> strateji var ortada, oysa gencecik insanların ölümleri üzerinden prim yapmanın yolunu arıyor ikisi de.</p>
<p>PKK’nın, yaz ortasından itibaren, <strong>“siyaseti, sözü, çözümü</strong>” ötelemek pahasına ahlaksız bir tercihle tırmandırmaya başladığı şiddetin karşısına, <strong>“vur-vur</strong>” temposuna ayak uyduran devlet gücü çıkarıldı ve örgüt ciddi kayıplar vermeye başladı. Bir yandan da, her kayıp bir kazanca dönüşüyor PKK için… Başbakan Erdoğan her ne kadar dünkü grup toplantısında,<strong> “1990’lara dönülmez… Demokrasiden ayrılınmaz… Vatandaşımızın günlük hayatını zorlaştıracak hiçbir şey yapılmaz”</strong> kabilinden cümlelerle, <strong>“olağanüstü hal günlerinin olağan zulmünün”</strong> Kürt halkına bir daha yaşatılmayacağının güvencesini verse de, gerilla ölümleri PKK’nın tabanındaki milliyetçi öfkeyi azaltmıyor, arttırıyor. Son operasyonda öldürülen PKK’lıların parçalanmış bedenleri konuşuluyor Kürt kahvelerinde; tek başına, bu bile örgüte yeni katılım getirebiliyor.</p>
<p>Devletin pervasız operasyonları, PKK’nın ahlaksız saldırılarını sorgulamayı en azından bir kesim için güçleştiriyor. Devlet, hepimiz adına öldürdükçe, PKK’ya <strong>“Benim adıma öldürme”</strong> diyenlerin sesi de cılızlaşıyor ister istemez.</p>
<p>Hararetle, birbirlerine karşı yazıp çizen arkadaşlara bakıp şaşırıyorum; giderek birbirlerine benziyorlar… PKK’ya <strong>“Aslanım, koçum”</strong> ya da Yıldıray Oğur’un dünkü güzel deyişiyle <strong>“cici” </strong>muamelesi yapanları, dağa çıkmış çocukların kanı üzerinden, <strong>“Sen yenilmezsin, tabii ki silah bırakmazsın, yürü, kim tutar seni</strong>” diyenleri ne kadar abes buluyorsam,<strong> “zorunlu asker”</strong> çocukların kanı üzerinden, devlete PKK’nın <strong>“belini kırması”</strong> için alkış tutanların tavrını da o kadar abes buluyorum. Ya da hadi<strong> “abes”</strong> gibi konforlu bir kelime kullanmak yerine açıkça yazayım.
                                    	<br/><br/>
<a class="lnk2" href="/web/20111222203617/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-devlete-bak-pkk-ya-bak.htm), [web.archive.org (arşiv bağlantısı)](http://web.archive.org/web/20111222203617/http://www.taraf.com.tr:80/yasemin-congar/makale-devlete-bak-pkk-ya-bak.htm)
# Erkek devlet, kadın PKK, mukabil intihar ya da söz Etyen’in…

*Yasemin Çongar 04.11.2011*

<div class="yazi"><p>Etyen Mahçupyan karmaşık bir siyasi durumu bazen tek bir ifadeye sığdırmakta, bazen de konuyu bambaşka bir düzleme çekip, kalıcı bir imajla açıklamakta mahir. Bu hafta <strong>Zama</strong>n’da –hem de KCK operasyonlarının hikmetini savunan onca yazı arasında— üst üste yazdığı iki makalede operasyonları eleştirirken iki hünerini de sergiledi.</p>
<p>Bugün bu sütunu, Mahçupyan’a ayıracağım. Çünkü bir yandan KCK’nın zihniyetine ve işlevine karşı çıkıp, bu örgütlenmenin <strong>“hukuk dışılığını”</strong> teslim ederken, aynı zamanda, KCK operasyonunun <strong>“hukuki</strong>” zaafiyetini ve bu zaafiyetin yol açacağı tahribatı ortaya koyma çabasını enderliği ölçüsünde kıymetli buluyorum.</p>
<p>Mahçupyan, <strong>“Mukabil intihar: KCK operasyonu” </strong>başlıklı yazısında tam da bunu yaptı:<br/><br/><strong>“KCK operasyonunun yeniden başlatılması yanlış olarak değerlendirilemez, çünkü böyle bir oluşumun hukuk içinde yer aldığını iddia etmek mümkün değil. Ancak bu operasyonların Terörle Mücadele Kanunu’nun içerdiği gizlilik ilkesine sığınması, savunulması mümkün olmayan bir durum… KCK operasyonlarının halen yürütülme biçimi, şeffaflıktan uzak kalmak isteyen bir siyasi iradenin varlığını akla getiriyor… Hükümetin yapabileceği basit bir değişiklikle operasyonun şeffaf hale gelmesi ve kamuoyunca en azından sapla samanı ayıracak şekilde takip edilebilmesi mümkün kılınabilirdi. Dolayısıyla, aslında tam da bundan çekinildiği, çünkü sapla samanın gerçekten de birbirine karıştığı tahmini gerçekçi bir değerlendirme haline geliyor… Kamuoyunun bilgisiz bırakıldığı bir ortamda, hükümetin veya kolluk kuvvetlerinin kendi ‘iyi niyetlerinden’ emin olmamızı istemeleri gülünç olur ve ancak otoriter rejimlerde karşılık bulabilir.”</strong></p>
<p>Mahçupyan, bu hukuki zaafın siyasi sonucunu ise bence mükemmel bir tarif olan <strong>“mukabil intihar”</strong> ifadesine sığdırmıştı:<br/><br/><strong>“Bu operasyonlar hükümetin Kürt meselesindeki açılımcı tutumunu anlamsızlaştırma tehlikesi taşıyor ve AKP’nin eline geçmiş olan manevi üstünlüğü hızla eritiyor… Devletin bu yapılanmayı görmezden gelmesi beklenemez. Ama bu işi nasıl yaptığınız, kafanızdaki ‘çözümün’ ne olduğuna dair bir işarettir ve şu âna kadarki uygulama, hükümetin bütün iyiniyet yansıtan söylemine karşın bu meseleyi eşitlik temelinde şeffaf bir duruşla karşılamaya hazır olmadığını söylüyor.
                                    	<br/><br/>
<a class="lnk2" href="/web/20111208011152/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](http://www.taraf.com.tr:80/yasemin-congar/makale-erkek-devlet-kadin-pkk-mukabil-intihar-ya-da.htm), [web.archive.org (arşiv bağlantısı)](http://web.archive.org/web/20111208011152/http://www.taraf.com.tr:80/yasemin-congar/makale-erkek-devlet-kadin-pkk-mukabil-intihar-ya-da.htm)
# Dil ustası bir “seks yazarı”nı baştacı etmek

*Yasemin Çongar 05.11.2011*

<div class="yazi"><img align="left" alt="Dil ustası bir “seks yazarı”nı baştacı etmek" border="0" src="http://www.taraf.com.tr/fotoraflar/makaleler/dil-ustasi-bir-seks-yazari-ni-bastaci-etmek_709_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>İstikbalinde kuvvetli romanlar olduğuna inandığım bir yazar arkadaşımla konuşuyorduk. Yayınevinden ziyadesiyle memnundu. Çok iyi bakıyormuşlar ona. Kitap eklerine tanıtım yazıları, gazetelere ilan, televizyon söyleşileri, imza günleri vesaire. Bir dediğini iki etmiyorlarmış. Müthiş bir yayın yönetmeni varmış; edebiyatı çok seven, çok bilen, dile ve yazıya hâkim...<strong> “Ama”</strong> dedi arkadaşım, afacan bir çocuk gibi gözleriyle çember çevirerek, <strong>“burada kalamam elbet. Yeni bir yayınevi bulmak zorundayım.”</strong> Merakla sustum; çoktan yola çıktığını sezdiğim cevabını bekledim. <strong>“Ne de olsa”</strong> dedi,<strong> “bu son romandan daha açık, daha sert kitaplar da yazacağım ben.”</strong> Sustum. <strong>“Haliyle seks de olacak romanlarımda.”</strong></p>
<p>Bak sen! Karakterlerini alenen seviştirecekti demek arkadaşım. Onlar sevişirken gözlerini kapamayacak, uzaklara bakmayacak, işi muzipliğe vurup çember çevirmeyecekti; karakterlerinin bedenlerine öyle dimdik dikecekti bakışlarını; çıplaklıkları varsın çizsin retinasını her şeye bakacak, her şeyi görecekti; hem belki görmek de yetmeyecekti ona, büsbütün hizadan çıkıp yorganın altına girecek, cüretkârca dokunacaktı karakterlerine, cesaretle sevecekti onları, onlarla basbayağı sevişecekti. Belki de bir romanda eşcinselleri anlatacaktı kim bilir. Bakarsın, kafasındaki hiçbir tarife sığmayan ilişkiler için yepyeni tarifler üretecekti; sapkın sevdaları ya da belki cinsel suçları yazacaktı… Tarihî, siyasî, ruhanî vesaire bütün mühim meselelerini bir yana bırakıp, toplumsal hayatı minicik puntolu bir dipnota dönüştürmek pahasına, bedensel hazza vakfedilmiş bir romana girişecekti belki. <strong>Fantezilerinin denizinde yüzmeyi teklif edecekti okura. Herkes, kitaba kendi cansimidiyle girsin isteyecekti.</strong></p>
<p>Yapar mı yapar. O fırıldak gözlerden her şey beklenir.</p>
<p>Lâkin gayet mütedeyyinmiş kitaplarını basan mükemmel yayınevi; roman kahramanlarının<strong> “o kadar da</strong>” mahremine girmeyi, okurları göz göre göre günaha çağırmayı istemezmiş editörler; onların etiketini taşıyan bir kitapta öyle<strong> “seks sahnesi”</strong> filan göremezmişiz. Nokta!</p>
<p>Susuyordum. Arkadaşım anlattıkça, neler neler yazabileceğine ilişkin muzır hayallerimin yerini, sevdiği yayınevinde neleri bastıramayacağına ilişkin buruk bir kavrayış alıyordu.<strong> Cevabını aramayan her sessiz sorumda, biraz daha keskinleşen tuhaf bir hisle ekşidi içim: Kahramanlarını çırılçıplak göremeyen, gördüğünü gösteremeyen romancı olur mu sizce? Kendi karakterlerini “namahrem” bellemiş bir kurmaca olur mu? Harama dokunmayan, günaha girmeyen edebiyat olur mu? “Seks sahnesi” okumaya tövbeli “edebiyat editörü” olur mu?</strong></p>
<p>Her yayınevi kendi yazar listesini sınırlandırabilir, hatta dilerse belli bir okur kitlesi hedefleyerek yapay hudutlara da hapsedebilir kendini, kim ne diyebilir ki buna.<strong> Ama hayata koyamadıkları ipoteği yazıya reva görenler edebiyatı sevebilir mi gerçekten?</strong> Hâlihazırda şefkatle kolkanat gerdiği bir genç yazarın hayalindeki romanlara kapısını peşinen kapatmış bir yayınevi huzurlu bir yer olabilir mi?</p>
<p>Sadece <strong>“helal et”</strong> satan kasapları anlayabilirim elbet; kızımın favori köftesinin harcını sadece onlardan alabilirim memnuniyetle. Ama sadece <strong>“helal edebiyat”</strong> basan yayınevlerinden çıkan romanları okumak zorunda kalmak ne korkunç bir esaret olurdu kim bilir? <strong>Edebiyat günahkârdır zira. Roman dediğin illâ ki haramdır. Hem ne hikmetse mütedeyyin yayınevlerinin “helal” kitaplarında bile kolayca kendine yer bulan fitne fesatla, hırsızlıkla, cinayetle, katliamla da sınırlı değildir bu zenaatin günahları; edebiyatta etin her hali vardır.</strong></p>
<h3><br/>İnterplazmik apışarası nakil âleminde</h3>
<p>1957 New York doğumlu romancı Nicholson Baker’ın yazsonunda ABD ve Britanya’da çıkan kitabının hiç gizlisi saklısı yok, adıyla açık ediyor kendini: <strong>House of Holes: A Book of Raunch</strong> (Delikler Evi: Bir Azgınlık Kitabı). Çağdaş Amerikan edebiyatının en mahir üslupçularından sayılan Baker, daha önce <strong>Vox</strong> (Ses) ve <strong>Fermata</strong> (Durak) romanlarında yaptığını yine yapmış, içinden<strong> “seks”</strong> geçen bir kitapla yetinmeyip, bir kez daha ve bu sefer çok daha üst perdeden bir<strong> “seks romanı”</strong> yazmış. House of Holes, aralarında bir devamlılık olmasa da cinselliği esas mevzu yapmaları itibariyle, Baker’ın diğer romanlarından ayrılan bu <strong>“üçlemenin”</strong> en iddialı, en eğlenceli ve bütün <strong>“yüzeyselliği</strong>” içinde en sarsıcı kitabı bence. İlk iki kitaptan farklı olarak, sanal seksin ve seksapeli arttırmaya azmeden kozmetik cerrahinin artık büsbütün gündelikleşmeye başladığı bir dünyaya hitaben yazıyor Baker ve pornografinin, üzerinde yıllar yılı horon tepilmiş tanıdık arazisinden geçerek, yer yer erotizmin sınırlarına dayansa da, katiyen o çizgiyi aşmayan, hislerini, hayallerini, hicvini sadece seksle paketleyen, asla romantikleşmeyen, lirikleşmeyen anlatımıyla, çok orgazmlı doyumsuzluğun gayet güncel ve dolaysız bir tasvirini yapıyor.
                                    	<br/><br/>
<a class="lnk2" href="/web/20111208012145/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-dil-ustasi-bir-seks-yazari-ni-bastaci-etmek.htm), [web.archive.org (arşiv bağlantısı)](http://web.archive.org/web/20111208012145/http://www.taraf.com.tr:80/yasemin-congar/makale-dil-ustasi-bir-seks-yazari-ni-bastaci-etmek.htm)
# Asla iyileşmeyen bir yara

*Yasemin Çongar 08.11.2011*

<div class="yazi"><p>Euskadi’ye hiç gitmedim. Ama İspanya’nın kuzeydoğu ucunda yer alan ve gidip gezen bir Kürt arkadaşımın <strong>“İlçeleriyle birlikte düşünürsen Diyarbakır’ın yarısı kadar bir yer” </strong>diye anlattığı bölgenin çok güzel olduğunu duymuşluğum, gazete-dergi fotoğraflarından görmüşlüğüm vardı. Anadilinde<strong> “Euskadi”</strong> diye vaftiz ediliyor, bizse malum<strong> “Bask Bölgesi”</strong> diyoruz... Oysa İspanyolların Pais Vasco, Fransızların Pays Basque diyerek, Bask’a sadece bir <strong>“bölge</strong>” değil, dili, kültürü ve inatçı milliyetçiliğiyle apayrı bir yer, bir diyar, bir memleket, bir ülke muamelesi yapmalarının da hikmeti var elbet. <strong>Al final del tunel</strong> ’i ya da Bask dilindeki adıyla <strong>Bakerantza</strong>’yı seyrederken bunu daha iyi anladım; filmin daha en başında ilk hissettiğim şey şuydu: Burası İspanya değil, başka bir diyar, başka bir ülke!</p>
<p>Hiç öyle siyasi bakışla, tarihî bilinçle, Bask milliyetçiliğine sempati duyduğum için filan söylemiyorum bunu. İşin aslı Türk, Kürt, Japon, Bask farketmez, milliyetçiliğin hiçbir türüne en ufak bir sempatim yok benim. Ama ekranda gördüğüm <strong>“memleket,”</strong> bildiğim İspanya’ya hakikaten benzemiyordu pek; sipsivri tepeleri olan gölgeli dağları, dalga dalga birbirinin içinde eriyerek uzanan bağları, girintili çıkıntılı kıyıları, en çok da ıslak yeşil vadileriyle, bildiğim herhangi bir ülkeden ziyade, konuşa konuşa yaşanmamışlığını unutup, sanki ortak bir hatıraymışçasına aklımızda canlandırmaya başladığımız iki kişilik bir hayale benziyordu. <strong>Islak yeşilin kucağında yaşamak isteyenler için bir tür yeryüzü cenneti...</strong></p>
<p>Filmin adı Türkçeye nasıl tercüme edilecek bilmiyorum; ben şimdilik <strong>“Tünelin Ucund</strong>a” diyeyim. Dünya prömiyerini bu yıl San Sebastian Film Festivali’nde yapan, İspanya’da bu ay gösterime giren bir belgesel bu.</p>
<p>Bir buçuk saat boyunca, bir yandan yeryüzü cennetinde gezinirken, bir yandan da o cennetin statüsü uğruna <strong>“cehenneme”</strong> dönmüş hayatların hikâyesini öğreniyorsunuz.</p>
<p>Bask ülkesinin çocukları Bask’ın bağımsızlığı uğruna neler yaşadıklarını anlatıyorlar.
                                    	<br/><br/>
<a class="lnk2" href="/web/20111211225738/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-asla-iyilesmeyen-bir-yara.htm), [web.archive.org (arşiv bağlantısı)](http://web.archive.org/web/20111211225738/http://www.taraf.com.tr:80/yasemin-congar/makale-asla-iyilesmeyen-bir-yara.htm)
# Esad’ın üç silahşorları: Hizbullah, Taşnaklar, PKK

*Yasemin Çongar 09.11.2011*

<div class="yazi"><p>Babasının öldürülmesinden dört yıl sonra, seçimleri kazanarak onun koltuğuna oturan ve geçen hazirana dek başbakanlık yapan Refik Hariri, bir süredir benzer bir suikasta kurban gitme korkusuyla Lübnan dışında yaşıyor. Halen baba yadigârı <strong>El Müstakbel Hareketi</strong>’nin siyasi liderliğini sürdüren kırk yaşındaki Hariri’nin twitter ’da yazdığı Kurban Bayramı mesajı dikkatimi çekti: <strong>“Suriye halkı için dua edin...”</strong></p>
<p>Hariri, Arap Birliği’nin Beşşar Esad’la vardığı anlaşma ertesinde, Suriye birliklerinin sivil halkın üzerine ateş açmayı sürdürmesini izlerken yazmış bu mesajı: <strong>“Arap girişiminden sonra, o zalim, hâlâ özgürlük isteyenlerin kanını akıtmaya devam ediyor. Bence artık dünya şunu anlamalı: Bu rejim, değiştirilmedikçe asla değişmeyecek.”</strong> Bu son cümlenin uluslararası müdahale çağrısı gibi algılanması pekâlâ mümkün. Ama Hariri mesajında, <strong>“Dua edelim ki Suriye halkı bu mücadeleyi barışçı bir şekilde kazansın” </strong>da diyor.</p>
<p>Hariri’nin açıkça Esad karşıtı tutum almasında şaşıracak bir şey yok. O, babasını Hizbullah’ın –Şam’ın rızası dahilinde – öldürdüğüne inanıyor. Lahey’deki Özel Mahkeme, temmuz başında dört Hizbullah üyesini Hariri suikastından sorumlu tutan bir iddianame hazırladı. Bu iddianameden memnuniyet duyan Hariri, Hizbullahçılar yargılanınca Şam’ın rolünün de açığa çıkacağı kanısında.</p>
<p>Hariri’nin mesajı vesile oldu; Esad karşıtı mücadelenin Lübnan’daki izdüşümünü anlamak için, bölgede yazılanları daha yakından izliyorum birkaç gündür. <strong>Taraf‘</strong>ın düzenli okurları hatırlar, bir süre önce birinci sayfanın ortasına yerleştirdiğimiz Beyrut fotoğrafında, bir elinde Öcalan, diğer elinde Esad afişleriyle Baas yanlısı bir gösterinin ön safındaki PKK’lılar vardı. Kürtlere de çok çektirmiş bir baskı rejiminin borazancılığını PKK bayraklarıyla yapmak, kendisine <strong>“özgürlük hareketi”</strong> diyen çevrenin, bu tarifle tenâkuza düştüğü ilk eylem değildi kuşkusuz. Hem fotoğrafını görmemize de gerek yoktu; Cemil Bayık haftalar öncesinden PKK’nın Baas tutkusunu teyid etmiş, <strong>“Esad’a dokunursanız karşınızda bizi bulursunuz”</strong> kabilinden bir tehdit savurmuştu.
                                    	<br/><br/>
<a class="lnk2" href="/web/20111213133211/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-esad-in-uc-silahsorlari-hizbullah-tasnaklar-pkk.htm), [web.archive.org (arşiv bağlantısı)](http://web.archive.org/web/20111213133211/http://www.taraf.com.tr:80/yasemin-congar/makale-esad-in-uc-silahsorlari-hizbullah-tasnaklar-pkk.htm)
# Akıllı devlete dönüş ya da yeni Amerikan Rüyası

*Yasemin Çongar 12.11.2011*

<div class="yazi"><img align="left" alt="Akıllı devlete dönüş ya da yeni Amerikan Rüyası" border="0" src="http://www.taraf.com.tr/fotoraflar/makaleler/akilli-devlete-donus-ya-da-yeni-amerikan-ruyasi_1904_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>İlk <strong>“işim”</strong> Eric’ti. Kısa boylu, koca kafalı, kocaman elli. Konuşmazdı. Böğürürdü, bağırırdı, bir fâninin bedeninde hapsolmuş dilsiz bir melek misâli çırpınır dururdu. O sekiz yaşındaydı, ben on altı. Hep aynı işaretlerle ve tonu talebine göre değişen çığlıklarla anlatırdı derdini. Acıkınca <strong>“tok” </strong>çıkardı sesi, canı acıdığında<strong> “tiz.”</strong> Herhangi bir şeye sevinince kahkahayla sarılırdı bana, başı göğsümde gülmekten katılırdı. Öteki çocuklardan farkını asıl o zaman anlardım. İstediğini yapmazsam guruldardı, küserdi. En kötüsü, ne istediğini anlamayıp yanlış bir şey yapmamdı. Kafama yapışır, kulağımın içine gürleyerek, gücü ayarsız elleriyle saçlarımı çekerdi. Acırdı ama ben çaresizlikten ağlardım. Ailesi, Eric’le geçirdiğim her saat için iki buçuk dolar verirdi bana. Üç saati pek aşmazdı evde olmadıkları zaman; bahşişle birlikte on dolar, haftada iki seferden yirmi…</p>
<p>Eric, cuma-cumartesi gecelerimdi, okul günlerinde ise seyyar M&amp;M bayiiydim. Şekerlemelerin paketini elli sente satar, otuz beş sentini onları aldığım okul kooperatifine aktarır, on beş sentini cebe atardım. Anlaşma buydu. Koltuğumun altında, içinde eşit miktarda sarı (fıstıklı) ve kahverengi (çikolatalı) paketler olan büyük bir M&amp;M kutusuyla gezerdim okulda. Kutuyu gören parayı çıkarırdı. Her kutuda ellişer paket; haftada iki kutunun satışından on beş dolar.</p>
<p>Ek gelirim de vardı. Sokaklardan teneke toplardım. Ağaç diplerinde, bankların altında, süpermarketlerin otoparklarında bulduğum meşrubat ve bira kutularını torbaya doldururdum. Okuldaki içecek makinelerine benzeyen geridönüşüm makinesine gider, boş teneke kutuları tek tek içine atardım, makine, onları metalik bir gürültüyle ezip çiğnerken, yerinde şöyle bir silkinir, sonra şangırtıyla bozuk para boşaltırdı içinden. Kutu başına ne verirdi hatırlamıyorum ama tek seferde, dev külâhlı, dev toplu bir dondurmaya yetecek kadar harçlık çıkardı genellikle. Hemen harcardım.</p>
<p>Sınıf arkadaşlarımın aksine, temizliğe gitmezdim ben ama cam silmeye giderdim. Büyük bir evin büyük camları yarım günden fazla zaman alırdı. Ama elli dolar, iyi para! Bir ara, her haftasonu gidiyordum, sonra bir gün, yaşlıca bir evsahibesi ben tam cama çıkmışken, arkadan uzanıp, baldırlarımı tuttu. Bir şey diyemedim. Islak bezi kovanın kenarına bırakıp, evden çıktım, sokaktan aşağı deli gibi koştum, bir daha da evlere cam silmeye gitmedim.</p>
<p>En az<strong> “paralı,”</strong> en çok <strong>“kazandıran”</strong> işimi Guthrie Tiyatrosu’nda buldum; gönüllü teşrifatçılık… Kapıda duruyor, gelenlerin eline program kitapçığını tutuşturuyor, sorarlarsa, biletlerine bakıp<strong> “Sol koridordan yürüyün, önden üçüncü sıra, sağdan beşinci koltuk” </strong>diyordum. Bahşiş verenden alıyordum. Bazen çok verirlerdi, bazen hiç. Oyunları bedavaya izlerdim. <strong>Martı’</strong>yı<strong>,Vişne Bahçesi’</strong>ni ilk kez orada gördüm. Dünyaya değerdi.</p>
<p>Lise son sınıftaydım. <strong>Her şeyin fazla büyük, herkesin fazla yalnız göründüğü ülkedeki ilk yılımdı. Para sıkıntım yoktu, bursluydum, bana bakan bir aile vardı ve annem arasıra mektubun içinde biraz dolar yolluyordu. Türkiye’de kalmış olsam, aklıma bile gelmeyecek işlerde, geçimimi sağlamak için değil, birey olmak için çalışıyordum.</strong> Yalnız insanların o büyük ülkesinde, varlığın bireyliğinle ölçülüyordu zira; iki ayağının üzerinde durman, para kazanman, çalışman gerekiyordu. Zamanını, fikrini, emeğini gelire çevirebildiğin ölçüde saygındın. İşin kadar vardın.</p>
<h3><br/>İnsan onurunu yeniden inşa projesi</h3>
<p>İki kez üstüste başkanlık seçimini kazanıp, kırk yedi yaşından elli beş yaşına dek ABD’yi yöneten 1946 doğumlu Bill Clinton, 8 kasımda –önümüzdeki başkanlık seçimlerinden tam tamına bir yıl önce– piyasaya çıkan <strong>Back to Work</strong> (Yeniden İş Başında) adlı kitabında, iktisadî krizle mücadele için kapsamlı bir<strong> “siyasi”</strong> program sunuyor. Kitabın bence en önemli yönü ise, Clinton’ın krize bireyden yola çıkarak bakması… Düşüncelerimi bin yıl öncesine, Minneapolis’teki ilk işlerime döndüren de kitabın bu hâkim bakışıydı zaten. Şöyle diyor Clinton:</p>
<p><strong>“Geçinmek ne kadar hayatî olursa olsun, iş, geçinmekten daha fazla bir şeydir. İnsan onurunun temelidir; yararlı, bağımsız, özgür insanlar olarak kendimize verdiğimiz değerin temelidir. Ben ilk paramı, on iki yaşında çim biçerek kazandım. On üç yaşındayken küçük bir bakkalda çalıştım, ek iş olarak da eski çizgi romanlar sattığım bir tezgâhım vardı. Üniversitede lisans eğitimini tamamladığımda, bunlardan başka yedi iş daha yaparak biraz para kazanmıştım.
                                    	<br/><br/>
<a class="lnk2" href="/web/20111216175020/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](http://www.taraf.com.tr:80/yasemin-congar/makale-akilli-devlete-donus-ya-da-yeni-amerikan-ruyasi.htm), [web.archive.org (arşiv bağlantısı)](http://web.archive.org/web/20111216175020/http://www.taraf.com.tr:80/yasemin-congar/makale-akilli-devlete-donus-ya-da-yeni-amerikan-ruyasi.htm)
# Beşşar Esad’ın nihai sath-ı maili

*Yasemin Çongar 15.11.2011*

<div class="yazi"><p>Geçen hafta ortasına dek, Beşşar Esad’a ömür biçen Türkiye ve ABD’li yetkililer ağızbirliği etmişçesine, <strong>“En az altı ay, en çok bir buçuk yıl içinde devrilir”</strong> diyorlardı. Ancak son birkaç günün gelişmeleri, Esad’ın kendi sonuna uzanan yoldaki nihai dönemeci beklenenden daha hızlı dönmüş olabileceğini düşündürüyor.</p>
<p>Arap Birliği ile 2 kasımda yaptığı anlaşma, silahlı güçlerini sokaktan çekip, sekiz aydır devam eden isyan sırasında gözaltına aldığı eylemcileri serbest bırakmasını gerektiren Esad bu adımları atmadı. Üstelik 2 kasım sonrasında, Suriye birliklerinin sivillere uyguladığı şiddet büsbütün tırmandı. Bayramda kan akmaya devam etmişti; bayramdan sonraki ilk gün, 24 saat içinde öldürülen sivil sayısı 40’ı buldu. Aynı gün, İnsan Hakları İzleme Örgütü (HRW) Humus şehrindeki durum üzerinde yoğunlaşan <strong>“Savaşta Gibi Yaşıyoruz”</strong> başlıklı raporunu yayımladı. HRW Ortadoğu Direktörü Sarah Leah Whitson, yüzlerce sivil ölümünün hikâyesini birinci elden tanıklıklara dayanarak aktaran, en az on yedi gözaltında ölüm olayını da belgeleyen raporu, <strong>“Humus şehri, Suriye hükümetinin uyguladığı şiddetin bir mikrokozmosudur” </strong>diye sundu ve Arap Birliği’ne Suriye’nin üyeliğini askıya alması çağrısı yaptı. Ertesi gün Arap Birliği’nden, Yemen ve Lübnan’ın<strong> “ret,”</strong> Irak’ın <strong>“çekimser”</strong> oyuna karşılık 22’de 18 üyenin <strong>“evet” </strong>dediği oylamada tam da bu karar çıktı. Ardından pazar günü Suriye’de 23 kişi daha öldürüldü. Esad’ın 2 kasımdaki <strong>“şiddete son”</strong> taahhüdünden bu yana, on iki gün içinde Suriye birliklerinin öldürdüğü sivil sayısı 260’a çıktı.</p>
<p>Öte yandan, malum, Arap Birliği’nin kararı üzerine, Suriye’de Esad yanlıları Muhabarat’ın izin verdiği eylemlerde Türkiye, Fransa, Katar ve Suudi Arabistan büyükelçiliklerine saldırdılar. Türkiye’ye <strong>“Bu iş artık bitti”</strong> dedirten bu saldırılar, Esad’ın intihar sath-ı mailine girdiğinin de en sağlam teyidi oldu belki. Ankara şimdi, <strong>“Artık ikna değil, yaptırım var”</strong> diyor. Suriyeli muhaliflerin temsilcilik açma talebine sıcak bakılıyor ve Şam’da rejim değişimini hızlandırmaya dönük bir dizi iktisadî önlem masada.
                                    	<br/><br/>
<a class="lnk2" href="/web/20111219041015/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-bessar-esad-in-nihai-sath-i-maili.htm), [web.archive.org (arşiv bağlantısı)](http://web.archive.org/web/20111219041015/http://www.taraf.com.tr:80/yasemin-congar/makale-bessar-esad-in-nihai-sath-i-maili.htm)
# Murat Belge, Hasan Cemal ve ‘çarpma’ üslubu

*Yasemin Çongar 16.11.2011*

<div class="yazi"><p><strong>"Silahlı kuvvetler”</strong> diyor Murat Belge, <strong>“Özal’ın, adaylık sürecini ciddileştirmesinden itibaren, Avrupa’ya yakınlaşma çabasını baltaladı, sabote etti”</strong> ve sonra bir anekdot aktarıyor: <strong>“Bir generalin bunu reddediş biçimini hatırlıyorum. ‘Ordu AB’yi baltalamıyor,’ yollu bir şey söylemiş ve eklemişti. ‘Öyle yaptığını söyleyeni Allah çarpmazsa biz çarparız!’ AB’ye girmeye de, herhangi bir medeniyete girmeye de bu ‘çarpma’ üslubunun engel olduğunu o generale anlatabilmek herhalde mümkün değildir.”</strong></p>
<p>Bu satırları,<strong>Militarist Modernleşme</strong> ’nin girişinden aldım. İletişim’den çıkan yeni kitabına <strong>“Almanya, Japonya ve Türkiye” </strong>altbaşlığını koymuş Belge… Başlık ve altbaşlık kitabın iddiasını, kapsamını, ufkunu ima ediyor elbette ama işin aslı bu imanın çok ötesine geçiyor.</p>
<p>Belge Almanya’yı İtalya, Japonya’yı Hindistan, Türkiye’yi de Yunanistan’la kıyaslama fırsatı sunuyor kitabında; en başta Britanya’yı, Fransa’yı ve —Britanya’yla savaşarak ama tabii Britanya’nın içinden doğan— ABD’yi inceliyor; dahası dünyada milliyetçiliğin kurumsallaşmasına, askerliğin gelişimine, militarizmle ulus-devletin ilişkisine ve bir bütün olarak modernleşme tarihine bakıyor. Velhasıl, büyük bir iş, birmagnum opus var ortada.</p>
<p>Tabii, kitabın en muhteşem yönlerinden biri de, Belge’nin yazılarında hep yaptığı gibi, anlattığı şeyi okurla karşılıklı konuşurcasına anlatması, koca bir tarih ve coğrafyanın içinden sahici bir merakla ve sade cümlelerle geçmesi. Sonuçta, çoğumuzun okurken çok şey öğreneceği ve bizi daha fazla öğrenmeye, bütün bu konularda daha fazla okumaya kışkırtacak bir kitap yazmış Belge. Ama bunu salt bizi <strong>“bilgilendirmek”</strong> için yaptığı söylenemez. Onun belirleyici bir tezi, bir davası var; saklamıyor da zaten:</p>
<p><strong>“Ordunun bu yerine karşı demokratik mücadeleye omuz vermek için yazdım bu kitabı. Türkiye’de ve dünyada militarizme karşı ‘nesnel’ olmaya çalıştım ama ‘tarafsız’ olmak gibi bir kaygım hiç olmadı.
                                    	<br/><br/>
<a class="lnk2" href="/web/20111219041220/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](http://www.taraf.com.tr:80/yasemin-congar/makale-murat-belge-hasan-cemal-ve-carpma-uslubu.htm), [web.archive.org (arşiv bağlantısı)](http://web.archive.org/web/20111219041220/http://www.taraf.com.tr:80/yasemin-congar/makale-murat-belge-hasan-cemal-ve-carpma-uslubu.htm)
# Şam için yaptırım vakti

*Yasemin Çongar 18.11.2011*

<div class="yazi"><p>Baas rejimine karşı ayaklanarak birliklerini terkeden muhalif subayların oluşturduğu Hür Suriye Ordusu’nun, Şam yakınındaki Hava Kuvvetleri İstihbarat Merkezi’ne düzenlediği saldırıyı <strong>“İç savaşın başladığının resmidir”</strong> diye değerlendirenlerden biri de Rusya Dışişleri Bakanı Sergey Lavrov oldu. Bu tarife itiraz etmek zor ama <strong>“iç savaş”</strong> halihazırda Suriye muhalefetinin benimsediği bir isimlendirme değil. Hür Suriye Ordusu’nun silahlı eylemine destek veren Suriye Geçiş Konseyi’nin liderleri, amaçlarını ısrarla <strong>“barışçı devrim”</strong> diye tanımlıyorlar ve bunun için de dünyanın artık bir an önce, daha etkin biçimde devreye girmesini istiyorlar. Tercihini başından beri Baas rejiminin devamından yana yapmışken, Suriye Geçiş Konseyi temsilcileriyle bizzat görüşme noktasına gelen Rus yönetiminin<strong> “iç savaş”</strong> ifadesi, esasen Baas’ın ülkeyi sürüklediği istikameti anlatıyor. Bu sürüklenmeyi önlemek, giderek zorlaşsa bile hââ mümkün.</p>
<p>İşin sonu şimdiden belli; nihai resimde, Esad’dan eser olmayacak. Diktatör, <strong>“dönüşüm sürecinin bir yerinde bulunma”</strong> şansını yitirdi; Arap Baharı’nın “ruhu” sekiz ayda 3500’den fazla insanının ölümünden birinci derece sorumlu olan bir lidere siyasi istikbal tanımıyor. Esad sonrasına nasıl ulaşılacağının kararı ise bugünlerde, dünyanın da katılımıyla verilecek. Türkiye’nin bu süreçteki en belirleyici aktörlerden biri olduğunu düşünüyorum.</p>
<p>Eldeki seçenekler belli. Bir yanda, <strong>“savaş”</strong> ya da<strong> “şiddet, daha fazla şiddet”</strong> diye özetlenebilecek en kötü senaryo var ki, şu anda gidişat bu yönde: Suriye’de sivil ölümlerinin katlanarak artması, ordudan kopan Sünni subayların Baas’ın <strong>“çelik çekirdeği”</strong>yle savaşmaya başlaması, rejim karşıtı mücadelenin yerini mezhepsel çatışmalara bırakması, ülkenin büsbütün bir yangın yerine dönmesi ve sonuçta, Libya’da yapılana benzer ama çok daha zor ve riskli bir uluslararası askerî müdahalenin kaçınılmaz olması… Suriye’nin hayatiyetini, altyapısını, toplumsal dokusunu tamiri çok zor olacak şekilde tahrip edeceği gibi, muhtemelen Lübnan’ı da ateşin içine çekip kavuracak bir seçenek bu.
                                    	<br/><br/>
<a class="lnk2" href="/web/20111221234730/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-sam-icin-yaptirim-vakti.htm), [web.archive.org (arşiv bağlantısı)](http://web.archive.org/web/20111221234730/http://www.taraf.com.tr:80/yasemin-congar/makale-sam-icin-yaptirim-vakti.htm)
# Natürmortunda susanlar, maratonunda konuşanlar

*Yasemin Çongar 19.11.2011*

<div class="yazi"><img align="left" alt="Natürmortunda susanlar, maratonunda konuşanlar" border="0" src="http://www.taraf.com.tr/fotoraflar/makaleler/naturmortunda-susanlar-maratonunda-konusanlar_8881_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>İz bırakmak istiyorsun. Aşındırmak, eklemek, değiştirmek. İzlerin, yaşadığını teyit etsin istiyorsun. Kendine inanmak için mi? Kendinden geriye kalmak için mi? Yoksa, aşındırdığın dokunun, ek yaptığın zincirin, değiştirdiğin dilin mi delili sayacaksın kendini? Hayatının, dolayısıyla da bir bütün olarak hayatın hayalden ibaret olmadığını mı kazıyacaksın başkalarının hafızasına? <strong>Yaşadığını, her an herkese yeniden hatırlatma ihtiyacı duymanın nedeni, bu âlemdeki varlığından bir türlü emin olamaman mı? Yoksa, varlığınla tescil etme ihtiyacı duyduğun âlem mi gözüne yeterince hakiki görünmeyen?</strong></p>
<p>Zamanın durduğu bir an var; sonsuzluk gibi bir şey ama hemen geçiveriyor. O anda, sabah yağmurunun kırbaçladığı mahmur asfaltı altında hissediyor, teni hâlâ akşam sofrasında tek vuruşta kırdığı soğanı soluyan şoförün sağlam ellerinden kayıveren direksiyonun isyanını görüyor, bozkırın göbeğindeki o tumturaklı fabrikanın senelerdir aynı vurdumduymazlıkla ürettiği tumturaksız lastiklerin her gün yeniden işlenen bir suç olduğunu düşünüyorsun. O anda karşındaki çelik ve cam yığınına hem çarpmamaya çalışıyor hem de çarpacağını pekâlâ biliyorsun. <strong>Her şey çok hızlı ama sanki çok yavaş oluyor, sonradan yıllara yayılmış bir hâtıra gibi uzun uzun anlatacağın ağırçekim bir hayat dilimi bu, sağa kırıp kurtarabileceğini sandığın saliseler, ne kadar sağa kırsan da kurtaramayacağını anladığın karar saniyesinin içinde eridiğinde, kollarını kastığını, dizlerini göğsüne dayadığını, başını omuzlarının arasına gömüp, her şeyin tanığı olan yüzünü son bir dua gibi iki elinin arasına aldığını fark etmiyorsun.</strong> Sonra, ebediyen hayatının kara deliği olacak bu kayıp an geçip, yavaş yavaş yeniden varlığının farkına vardığında, karanlık bir sandığın içine bakarcasına kocaman gözlerle sana doğru eğilerek soran yabancının kaygılı kelimeleri, <strong>“İyi misin, kıpırdayabiliyor musun, ambulans ister misin”</strong> diye, hâlâ kaskatı haldeki çehrene tane tane çarpıp dağılırken, vücudunun sımsıkı bağlanmış göçmen bohçası gibi dertop olduğunu anlayacak ama nasıl bu hale geldiğini hatırlamayacaksın. Seni yıllar önce içinde piştiğin o rahme geri döndürmek istercesine kendi içine katlayıveren hayatta kalma kuvveti, hakikatinin yegâne kanıtı bile olsa, sen bunu hiç bilmeyeceksin.</p>
<h3><br/>Yazarlığının özetini çıkarmış</h3>
<p>Bedenimdeki izlerini gözle göremediğim, hafızamdaki izlerini ise gözümün önünden silemediğim bir kazanın ardından Don DeLillo ile iyileşiyorum. <strong>Tesadüf kisvesinde dünyevileşmeyi pek iyi bilen kader, herhalde ihtiyaç fazlası bir ilâhî lütufla kitaplarını çeyrek asır önce kucağıma bıraktığından beri döne döne okuyorum DeLillo’yu</strong>. Onun cümlelerini, bitmek bilmeyen bir akademik tezin çetin nesnesiyken bile hep kendime yakın buldum, yeni çıkan her kitabına koştum, yazdığı her şeyi okudum. Defalarca. Tercüme edildiği ve edilmediği haliyle Türkçede tam anlamıyla var olmamasına üzülerek.</p>
<p>1936 New York doğumlu yazarın ilk hikâye kitabı <strong>The Angel Esmeralda</strong> (Melek Esmeralda) ABD’de bu hafta yayımlandı. Yılların içinden yapılmış bir seçki bu; toplam dokuz hikâye, birbirini kronolojik olarak izleyen üç ayrı bölümde toplanmış, 1979 tarihli <strong>“Creation”</strong> (Yaratılış) ile başlayıp, 2011 tarihli <strong>“Starveling”</strong> (Aç bîlaç) ile bitiyor. DeLillo’nun izini dergilerde sürenler için bu hikâyelerin hiçbiri <strong>“ilk okuma”</strong> olmayacak belki ama bu toplu sunum, yazarın dilinin ve duygusunun değişimini görmek, her bir hikâyenin, yaşdaşı olduğu romanla ilişkisi üzerine hafiyecilik oynamak ve bir bütün olarak DeLillo’nun dünyasında dolaşmak için birebir. Onu tanımayanlar ya da az tanıyanlar ise, seçkiyi, yazarın eserinin özeti niyetine okuyabilirler.</p>
<h3><br/>Tanrı’nın terkettiği diyarın ölümlüleri</h3>
<p>Paul Auster’ın kafamda çok evirip çevirsem de yerine oturmayan bir sözü var. Yakın arkadaşı olan, yazarlığına gıpta ettiğini söylediği DeLillo ile kendini kıyaslamıştı. Sohbet ediyorduk ve sanırım ben, DeLillo’nun Amerika’da, Auster’ın ise Avrupa’da daha çok okunmasından yola çıkarak, ikisinin de kitaplarında öncelikle Amerika’yı, Amerikalıları, Amerikalılığı anlatmalarına rağmen, <strong>“yabancı”</strong> okurlarla DeLillo arasındaki mesafenin daha büyük görünmesine getirmiştim sözü.
                                    	<br/><br/>
<a class="lnk2" href="/web/20111222060623/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-naturmortunda-susanlar-maratonunda-konusanlar.htm), [web.archive.org (arşiv bağlantısı)](http://web.archive.org/web/20111222060623/http://www.taraf.com.tr:80/yasemin-congar/makale-naturmortunda-susanlar-maratonunda-konusanlar.htm)
# PKK, Baas’ın kanatlarının altında

*Yasemin Çongar 22.11.2011*

<div class="yazi"><p>Le Figaro geçenlerde yayımladığı Pierre Prier imzalı Suriye analizine gayet çarpıcı bir başlık atmıştı: <strong>“Esad, Batı Kürdistan meselesiyle oynuyor.”</strong> Mart ayından itibaren Baas rejimine karşı isyanın güçlenmesi ve Ankara’nın da fazla gecikmeden isyana destek vermesiyle Esad’ın PKK’ya yeniden el uzatması arasındaki ilişkiye dikkat çeken Le Figaro’ya göre, Şam’daki rejim PKK’nın Suriye kolu olan Demokratik Birlik Partisi’ne (PYD) kucak açarak bir taşla iki kuş vurmak istemişti.</p>
<p>Esad’ın PKK’ya desteği bir yandan, Prier’nin ifadesiyle<strong> “Başbakan Erdoğan’ı cezalandırmak”</strong> amacı taşıyordu; bir yandan da Baas, bu hamleyle, yine Prier’nin deyişiyle <strong>“kendi iyi Kürdü”</strong>nü seçmiş oluyor, kanatları altındaki sözde reformcu Demokratik Değişim Güçleri Ulusal Koordinasyon Komitesi’nde PYD’ye önemli bir yer vermekle, rejim karşıtı gerçek muhalefeti Kürtler üzerinden zayıflatma yönünde adım atıyordu.</p>
<p>Esad’ın <strong>“iyi Kürt”</strong> planının tuttuğu şu an için söylenemez. Zira Suriye Kürtlerinin Baas karşıtı eylemlere katılımı, karşılaştıkları bütün şiddet ve baskıya rağmen son aylarda azalmadı, arttı. Gerek komutanı Hatay’da bulunan Hür Suriye Ordusu, gerekse İstanbul’da temsilcilik açma hazırlığı içindeki Suriye Ulusal Geçiş Konseyi, PKK/PYD sözcülerinin karşı propagandasına rağmen, hem söylemlerini hem de örgütlenmelerini muhalif Kürtleri daha fazla içlerine alacak şekilde genişlettiler. Ulusal Geçiş Konseyi Başkanı Burhan Galyun, mesela, geçmişte Suriye’nin Esad sonrasında da <strong>“Arap Cemahiriyesi”</strong> kimliğini koruyacağı vurgusuyla, Kürtleri ve diğer azınlıkları ürkütmüşken, Kurban Bayramı nedeniyle yayınladığı mesajda, <strong>“Suriye’nin yeni anayasası, mevcut rejimde ayrımcılığa maruz kalan Kürtler dahil tüm azınlıkları ve haklarını güvenceye alacaktır”</strong> cümlesine yer verdi.</p>
<p>Ancak Suriyeli Kürtlerin muhalefete katılımı hâlihazırda sınırlı; bu, Esad’ın istikbalini değiştirmese de, sonunu geciktirebilecek bir olgu.
                                    	<br/><br/>
<a class="lnk2" href="/web/20111225135302/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-pkk-baas-in-kanatlarinin-altinda.htm), [web.archive.org (arşiv bağlantısı)](http://web.archive.org/web/20111225135302/http://www.taraf.com.tr:80/yasemin-congar/makale-pkk-baas-in-kanatlarinin-altinda.htm)
# Bedelli sivillik ve vicdan hürriyeti

*Yasemin Çongar 23.11.2011*

<div class="yazi"><p>Başbakan, en az otuz yaşında ve hâlâ askerliğini yapmamış, otuz bin lirayı da bulup buluşturma ihtimali olanlara verebileceği en büyük hediyeyi verdi dün. Erdoğan AKP grubunda konuşurken, Taraf ’ın toplantı masasındaki yüzleri görmenizi isterdim doğrusu. Bedelli askerlik uygulamasının çıkıp çıkmayacağını ve kendilerini kapsayıp kapsamayacağını öğrenmek için büyük bir merak ve biraz da tedirginlikle pür dikkat televizyon ekranına bakan dört yönetici arkadaşımız, sonuçta otuz yaş sınırına şaşırmadılar ama yirmi bir gün temel eğitimden muafiyet, onlar için bile sürpriz oldu.</p>
<p>Ücretin yüksekliği, kredi almanın muhtemel zorlukları, bizim gibi üst ve alt gelir grupları arasında devâsâ uçurum olan bir toplumda bu uygulamanın yol açacağı bariz fırsat eşitsizliği, birkaç hafta hatta birkaç günle kapsam dışı kalabilecek olan tanıdıklarımızın derin hayal kırıklığı… Bütün bunlar haber masamızın meselesiydi. Başbakan’ın açıkladığı plan, fiilen <strong>“bedelli sivillik”</strong> kavramını sokuyordu hayatımıza; <strong>“Adalet bunun neresinde”</strong> sorusu haklı bir soruydu.</p>
<p>Ama Başbakan, sözü epey evirip çevirdikten sonra nihayet sadede geldiğinde, askere gitme mecburiyetinden kurtulduklarını anlayan dört Taraf yöneticisinin yüzlerindeki aydınlanma da görülecek şeydi gerçekten. Dün sabah gazetede, başta bu dört arkadaşımız olmak üzere Başbakan’ı dinleyen herkes, her şeye rağmen, içinden sessiz bir <strong>“sağol”</strong> çekti… Bu ülkenin dört yanında, on binlerce ailenin, <strong>“bedelli askerlik”</strong> haberini benzer duygularla karşıladığını sanıyorum.</p>
<p><strong>Hâsılı, her Türk asker doğmuyor.</strong> Bu memlekette gözünü açan her erkek eline silah alıp, ayağına postal geçirmek için yanıp tutuşmuyor. Bu memleketin evlâdı olmak, askere gidip komutanından dayak yemeyi, “disko” denen koğuşta işkence görmeyi, nöbette vurulup ailesine <strong>“intihar etti”</strong> diye rapor edilmeyi, eğitim zayiatı olarak kayıttan düşülmeyi, sınır karakollarını beklerken, gerilla baskınlarında ya da çarşı iznine çıkmışken kasabanın ortasında PKK’lılarca öldürülmeyi ya da dağlarda PKK’lı öldürmeyi, bazen de PKK’lı diye çoluk çocuk, çoban, kız, oğlan vurmayı görev bilmek anlamına gelmiyor. Bu memleketi sevmek, bu savaşı sevmek demek değil; vatanı sevmek <strong>“vatanî görev”</strong> adı altında dayatılan bilumum insan hakları ihlaline teferruat gözüyle bakmak demek değil.
                                    	<br/><br/>
<a class="lnk2" href="/web/20111228055947/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-bedelli-sivillik-ve-vicdan-hurriyeti.htm), [web.archive.org (arşiv bağlantısı)](http://web.archive.org/web/20111228055947/http://www.taraf.com.tr:80/yasemin-congar/makale-bedelli-sivillik-ve-vicdan-hurriyeti.htm)
# KCK operasyonları ve devletteki iki kanat

*Yasemin Çongar 25.11.2011*

<div class="yazi"><p>Başbakan Erdoğan, Dersim katliamı için özür dilemekle, sadece bu devletin halkına karşı işlediği en büyük insanlık suçlarından birini ilk kez bu açıklıkla teslim ederek, resmî ağızdan hicab bildirmiş olmadı. İki şey daha yaptı: Birincisi, <strong>“Bu onların işiydi”</strong> diyerek, tek parti rejimini ve o günlerden bu yana pek değişmeyen CHP zihniyetini çok açık bir dille reddetti, telin etti. İkincisi ve bence muhtemel sonuçları itibariyle çok daha önemlisi, resmî ağızlarca hâlâ hikmetinden pek sual olunmayan resmî tarihi kenarından yırtmaya başlamakla, Birinci Cumhuriyet’e has o günahkâr sırdaşlığı ortasından çatlatıverdi. İşte bu nedenle, Erdoğan’ın Dersim konuşması sadece spesifik içeriği açısından değil, bir bütün olarak bakıldığında da çok önemli bir dönüm noktasıdır. Başbakan, önceki gün bir yandan,<strong> “Devlette devamlılık esastır”</strong> ilkesini 1935-1939’un suçları için özür dileyebilecek kadar hazmettiğini gösterirken, aynı cümlede bir tür <strong>“reddi miras”</strong> da yaparak, <strong>“Bu zulmü yapanlar bizden değildir”</strong> demeye getiriyordu. Ben, bunu çok değerli buluyorum. Zira Başbakan’ın kimliğinden, partisinden, ideolojisinden bağımsız olarak, toplumun büyük çoğunluğunun bugün artık benimsediği bir <strong>“reddi miras”</strong> bu ve bu ret mesajında, bu mesafede, bu isyanda yeni ve demokratik bir Cumhuriyet’in işaretleri var.</p>
<p><strong>“Dersim özrü”</strong> olarak tarihe geçecek bu konuşmada anlaşılır bir şekilde ikinci planda kalan ama benim bugünkü yazıda esas olarak üzerinde durmak istediğim bölüm ise KCK ile ilgiliydi. Erdoğan, bu konudan söz ederken, <strong>“KCK operasyonlarını ben Başbakan olarak destekliyorum”</strong> dedi. Bunda, yani Erdoğan’ın operasyonları desteklediği bilgisinde sürprizli bir yan yok; tuhaf olan Başbakan’ın kendini bu desteği ifade etmek zorunda hissetmesi. Yanılıyor olabilirim ama ben Erdoğan’ın o sözlerini işittiğimde, bu sözleri işitmeyi özellikle isteyen birilerinin olduğunu ve bu ihtiyacı Başbakan’a hissettirdiklerini düşündüm. Belki böyle düşündüğümden, örneğin <strong>Bugün</strong> gazetesinin dünkü birinci sayfasına şaşırmadım. O sayfada, Başbakan’ın Dersim konusundaki tarihî sözleri, <strong>“Dersim özrü CHP’yi karıştırdı” </strong>başlığıyla sayfanın sağ alt bölümünde küçük bir haber olarak yer almışken, <strong>“Erdoğan: KCK operasyonlarını destekliyorum” </strong>başlıklı haber, sürmanşetteki <strong>“Avukatlardan ele geçen delillerde Öcalan’ın katliam emirleri tek tek belgelendi… İşte ölüm talimatları”</strong> başlığı altına Başbakan’ın fotoğrafıyla birlikte yerleşmişti.
                                    	<br/><br/>
<a class="lnk2" href="/web/20111228140301/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-kck-operasyonlari-ve-devletteki-iki-kanat.htm), [web.archive.org (arşiv bağlantısı)](http://web.archive.org/web/20111228140301/http://www.taraf.com.tr:80/yasemin-congar/makale-kck-operasyonlari-ve-devletteki-iki-kanat.htm)
# İnsanlık komedyamızın en iştahlı halleri

*Yasemin Çongar 26.11.2011*

<div class="yazi"><img align="left" alt="İnsanlık komedyamızın en iştahlı halleri" border="0" src="http://www.taraf.com.tr/fotoraflar/makaleler/insanlik-komedyamizin-en-istahli-halleri_2442_orijinal.jpg" style="border-right-width:10px; border-color:#FFFFFF"/><p>Dünyanın manzarası en güzel, müezzini ise maalesef en anti-müzikal camiinin çağrısına uyarak sabah ezanında uyandım. Okumak için erken kalkmayı, yatarken kafama koymuştum zaten. Böyle sabahlarda hep yaptığım gibi, bana nispeten uzak –hepi topu bir sokak, iki sokak, üç sokak kadar uzak– ama hem kulakları hem hançereleri çok daha insaflı olan müezzinlerin işi yavaştan almalarına şükrettim. Ezanı onların sağlam sesiyle bitirmek şehre inancımı canlı tutuyor zira, sayelerinde Allah’ı en azından bir <strong>“ihtimal”</strong> olarak daha çok seviyorum. Mahmur mahmur mutfağa gittim. Kavrulmuş kahveyi muhteşem kokusu hürmetine ve gürültü pahasına makinede öğüttüm. Günün ikinci posta şükranını, altı asır önce Habeş çobanlarına bu nimeti keşfettiren obur keçilere sundum. Arapçada <strong>“kahwa”</strong> kelimesinin <strong>“rayiha”</strong> anlamına geldiğini hatırlamak nedense beni sevindirdi. Kahveyi süzülmeye bıraktım, dolaptan iki yumurta aldım, bu kararlılığıma şaşarak çırpmaya başladım. Kendime özel kahvaltı pişirmek ne zamandır yapmadığım bir şey. İyi ki kitabın Fransızca aslına niyetlenmemişim. O zaman şimdi Calais’ye ya da tercihan Miyagi’ye, Vancouver’a filan ışınlanmam gerekecekti sanırım; orada etli, sulu, ağızda yağ gibi kayan istiridyeler bulacak, yanına da sabah sabah bir şişe Sancerre filan açacaktım haliyle. Uzak bir kıyıda istiridye ve şarapla kahvaltı hayalini, kafamdaki <strong>“iki kişilik” </strong>listede eritirken, beyaz peyniri de çatalla ezdim, içine maydanoz kıydım, azcık pul biber serptim, karışımı tavada altı pişmek üzere olan yumurta yatağının yarısına yaydım; beyaz, yeşil ve kırmızı pek yakıştı sarının bu omlet hallerine; diğer yarıyı iki ucundan dikkatle kaldırıp, malzemenin üzerine kapadım. Şehir vapurlarının,<strong> “uzak”</strong> ve <strong>kardeş”</strong> camilerin minareleri arasından geçmesini seyredebildiğim koltuğuma oturdum, kahvemden bir yudum, omletimden bir çatal aldıktan sonra kitabı açtım.</p>
<h3><br/>Çorbanın kıvamından karakter okumak</h3>
<p>Kırk yıldır New York’ta yaşayan 1935 Paris doğumlu yazar Anka Muhlstein’ın son kitabı bir süre önce Fransa’da <strong>Garçon, un cent d’huîtres, Balzac et la Table </strong>(Garson, Bana Yüz Tane İstiridye: Balzac ve Sofra) adıyla yayımlanmıştı, yakınlarda da İngilizcesi çıktı: <strong>Balzac’s Omelette: A Delicious Tour of French Food and Culture with Honoré de Balzac</strong> (Balzac’ın Omleti: Fransız Yemekleri ve Kültüründe Honoré de Balzac’la Lezzetli Bir Gezinti).</p>
<p>Bu farklı başlıklara bakarak, bir popüler gastronomi kitabı olduğunu, yemek tarifleri verdiğini sanmayın <strong>Balzac’s Omelette’in</strong>. Hayır, yüz küsur eserinde bize kendi komedimizi anlatan bu olağanüstü yazarın en sevdiği omletlerin hikâyesini de, Fransız haute-cuisine’i üzerine edebiyat soslu hafifmeşrep turistik bir kitap da yazmamış Muhlstein. Biyografi dalında Goncourt ödüllü yazar, <strong>Balzac’s Omelette</strong> ile on dokuzuncu yüzyıl Fransasına götürüyor okuru ve yemeklerin, sofraların, lokantaların hem Balzac’ın hayatındaki ve romanlarındaki rolüne bakıyor, hem de bütün bunların Devrim sonrası Fransız toplumsal dokusu hakkında neler anlattığı üzerine düşünmemizi istiyor. Akademik olmayan akıcı bir anlatımı, politik bir altyapısı, lezzetli bir dili var. Tarihe meraklı ve Balzac’a düşkün iştahlı okurlar için tam bir ziyafet!<br/><br/><strong>“Nerede yemek yediğinizi, ne yediğinizi ve günün hangi saatinde yediğinizi söyleyin; size kim olduğunuzu söyleyeyim.”</strong> Balzac’ın bir yazar olarak yemeğe bakışını böyle özetleyen Muhlstein, bireyi ve toplumu yemek üzerinden anlayıp anlatmayı denemenin, o dönem için <strong>“son derece özgün”</strong> bir buluş olduğunu düşünüyor. Muhlstein’a göre, Balzac’tan önce hiçbir romancı bu işe kalkışmamıştı. Nitekim sözü Madame de la Fayette’e atfedilen <strong>La Princesse de Cleves</strong> (Cleves Prensesi) romanına getirip soruyor:<strong> “Prensesi, bir parça ekmeği haşlanmış yumurtasına batırırken gözümüzün önüne getirebilir miyiz?”</strong> Ya da mesela bizim buralarda – biraz da Hollywood sayesinde– çok daha iyi bilinen <strong>Les Liaisons Dangereuses’ü</strong> (Tehlikeli İlişkiler) düşünün: <strong>“Madame de Merteuil’ün akşam yemeği mönüsünü tarif etmek Laclos’nun aklına asla gelmez.”</strong> Ya da yine sinemanın birkaç kuşak için yeniden doğurduğu bütün o Jane Austen romanlarını hatırlayalım: <strong>“Austen gibi ayrıntıya büyük dikkat gösteren bir romancı, tabağın içindeki yemekten ziyade üzerindeki desenle ilgilenmektedir.
                                    	<br/><br/>
<a class="lnk2" href="/web/20111229131558/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](http://www.taraf.com.tr:80/yasemin-congar/makale-insanlik-komedyamizin-en-istahli-halleri.htm), [web.archive.org (arşiv bağlantısı)](http://web.archive.org/web/20111229131558/http://www.taraf.com.tr:80/yasemin-congar/makale-insanlik-komedyamizin-en-istahli-halleri.htm)
# Başbakan’ın sağlığı ve Brejnev sendromu

*Yasemin Çongar 29.11.2011*

<div class="yazi"><p>Geçmiş olsun, Allah acil şifa versin. Umarım Başbakan Erdoğan hızla ve tamamen iyileşir, ameliyat olmasına neden olan maraz her ne idiyse bedeninde herhangi bir iz bırakmadan, hayatına herhangi bir olumsuz etki yapmadan çarçabuk geçer gider ve biz de Erdoğan’ın her zamanki yorulmak bilmez enerjisiyle çalıştığını yeniden görür, onu eleştirmek ya da alkışlamak istediğimizde bunu, aklımızda sağlığıyla ilgili herhangi bir endişe taşımadan yapabiliriz.</p>
<p>Şimdi izninizle, biraz ABD Başkanı’yla ilgili bildiklerimden söz etmek istiyorum. Ağustosta ellinci yaşgününü kutlayan Barack Obama halihazırda 1.86 boyunda ve 82 kilo. Akciğerleri temiz, herhangi bir enfeksiyon ya da solunum sistemi sorunu yok. Kalp atışları normal, aritmisi yok; tansiyon problemi de yok. Kolon kanseri testi kasım başı itibariyle <strong>“negatif.”</strong></p>
<p>Obama’nın sigara tiryakisi olması zamanında çok eleştirilmişti malum, hatta bu alışkanlığının ona seçimlerde en az bir puan kaybettirdiği yönünde bir araştırma sonucu bile var. Ama ailesi, doktorları ve kamuoyu onu zorlayınca ABD Başkanı, nihayet bu yılbaşından itibaren sigarayı tamamen bıraktı; anladığım kadarıyla bunun birtakım olumlu sonuçlarını da gördü. Zira Şubat 2010’da sigarayı azalttığını ama daha tam olarak bırakmadığını itiraf ettiği bir sırada yapılan <strong>“check-up”</strong>ı ile kasım başındaki sağlık kontrolü arasındaki bazı farkları, doktorlarına göre, <strong>“dumansız hayata borçlu.” </strong>Mesela kolesterol düzeyi Şubat 2010’da 209’du; şimdi 193. <strong>“Kötü kolesterol”</strong> denen LDL düzeyi ise 138’den 110’a düştü. Buna karşın Obama’nın kilosunun son bir ayda 450 gram arttığını da biliyoruz.<strong> “Eyvah, bu bir şişmanlama trendinin başladığını mı gösteriyor”</strong> diye kaygılanması muhtemel seçmene ise, doktorları şunu hatırlatıyor: <strong>“Başkan, hemen her gün koşu bantında koşmak ve ağırlık kaldırmak dahil kırk dakika kadar egzersiz yapıyor, ayrıca fırsat buldukça golf ve basketbol oynuyor.”</strong></p>
<p>İtiraf edeyim, ben Amerikalıların ya da herhangi birilerinin sağlıklı hayata ve genç görünmeye olan aşırı düşkünlüklerini hiçbir zaman tam anlayamadım; öyle her an her tarafına baktıranları, sıhhatinin yerinde olduğunu sürekli tescil ettirme ihtiyacında olanları ya da arkadaşlarıyla yemekte buluşup karşılıklı kolesterol düzeylerinden, kaç kilo alıp kaç kilo verdiklerinden, en son hangi doktoru ne amaçla gördüklerinden filan konuşanları hep biraz garipsedim. Ama bu tavrımın<strong> “doğru tavır”</strong> olduğunu savunmuyorum; insanın kendine titizlenmesinde ve bunu başkalarıyla paylaşmasında yanlış bir şey yok kuşkusuz, sadece ben kendime o kadar titizlenemeyecek kadar sabırsız ve galiba biraz kaderciyim.
                                    	<br/><br/>
<a class="lnk2" href="/web/20120101082200/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-basbakan-in-sagligi-ve-brejnev-sendromu.htm), [web.archive.org (arşiv bağlantısı)](http://web.archive.org/web/20120101082200/http://www.taraf.com.tr:80/yasemin-congar/makale-basbakan-in-sagligi-ve-brejnev-sendromu.htm)
# Acem Kışı

*Yasemin Çongar 30.11.2011*

<div class="yazi"><p>İran’daki son gelişmeleri, Arap Baharı’nın yarattığı siyasi ve psikolojik atmosferden, özellikle de Libya ve Suriye’de yaşananlardan bağımsız düşünmek bence imkânsız. Batı başkentleri, nükleer silah sahibi olmasını engellemek istedikleri İran’a daha katı yaptırımlar uygulayarak, İslamî rejimi köşeye sıkıştıracaklarını ve belki de Arap ülkelerindekine benzer bir muhalif isyanı ateşleyeceklerini düşünüyor olabilirler. Bu<strong> “sıkıştırma”</strong> çabasından adeta medet umar görünen Tahran ise, yaptırımlara çoktan razı ve Batı’yla kavganın kızışmasının, ülkede Arap Baharı benzeri bir siyasi isyan havası doğmasını önleyeceğini hesaplıyor.</p>
<p>Hangi hesabın nasıl bozulacağını zamanla göreceğiz ama dün Britanya’nın Tahran Büyükelçiliği’nin 32 yıl öncesinin Amerikan Büyükelçiliği baskınını hatırlatan görüntülerle saldırıya uğramasının arka planını anlamak için, öncelikle <strong>“nükleer mesele”</strong>nin İran rejimi açısından nasıl bir işleve kavuştuğunu kavramak gerekiyor.</p>
<p>Rejimin kendi içinde, nadiren dışarıya yansısa bile daha ziyade<strong> “sessiz ve derinden”</strong> devam eden ciddi bir iktidar kavgası var. Ancak<strong> “Batı’yla nükleer kavga” </strong>öne çıktığında, bu <strong>“iç kavga”</strong> ikinci planda kalıyor, saflar sıklaşıyor. Zira Tahran’ın hâlihazırdaki siyaseti, <strong>“nükleer gücün sadece bir hak değil, rejimin ayakta kalması için aynı zamanda şart olduğu”</strong> kabulüyle şekilleniyor. Bu kabul İran’ı, daha sıkı uluslararası yaptırımları göze almaya, hatta Batı’yla köprüleri büsbütün atmaya hazır kılıyor. Fransa Stratejik Araştırma Kuruluşu’ndan Bruno Tertrais’nin <strong>Reuters</strong> ’a dün söylediği sözler, bu psikolojinin iyi bir tarifi bence: <strong>“İran’ın giderek artan ölçüde sıkıntı veren yaptırımlara katlanmaya razı görünmesi, bir kuşatılmışlık zihniyeti içinde, mevziye girmeye ve gerekirse büyük bir güç gösterisine girişmeye hazır olduğu anlamına geliyor.
                                    	<br/><br/>
<a class="lnk2" href="/web/20111201182300/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](http://www.taraf.com.tr:80/yasemin-congar/makale-acem-kisi.htm), [web.archive.org (arşiv bağlantısı)](http://web.archive.org/web/20111201182300/http://www.taraf.com.tr:80/yasemin-congar/makale-acem-kisi.htm)
# Biden gelirken…

*Yasemin Çongar 02.12.2011*

<div class="yazi"><p>Washington’ın güvenlik kuralları gereği, buradayken kullanacağı kurşun geçirmez limuzin ile dublörü kendisinden önce Ankara’ya varan Joe Biden, Amerikan devletinin <strong>“iki numaralı”</strong> yetkilisi olmadan önce, üst üste altı kez seçim kazanarak tam otuz altı yıl senatörlük yapmış bir siyasetçi. Ülkesinin en küçük eyaletlerinden Delaware’i temsil etmesi ve ABD Senatosu’nun gelmiş geçmiş en yoksul üyelerinden biri, kendi deyişiyle bir <strong>“proleter çocuğu”</strong> olması, bu otuz altı yılın ağırlığından pek bir şey eksiltmedi.</p>
<p>Zira Biden, Senato’nun ziyadesiyle etkili ve prestijli Dış İlişkiler Komitesi’ni uzun süre yönetmekle, kendine önemli bir nüfuz alanı açtı. Buradaki birikimi sayesinde de, genel olarak dış politikaya, özelde ise Türkiye ve bölgesinin meselelerine Başkan Obama’dan çok daha hâkim. Esasen, Demokratik Parti içinde siyasi söylem ve karizma açısından Biden’ı <strong>“hafif sıklet”</strong> sayanlar bile, <strong>“Obama’nın dış politikadaki tecrübe açığını kapatacağı” </strong>için 2008’de ona destek vermişlerdi.</p>
<p>Ancak seçilince, Hillary Clinton gibi etkili bir ismi Dışişleri Bakanı yapan Obama, Biden’ın bu alandaki sesini bir ölçüde kıstı. Yine de bugün Cumhurbaşkanı Gül ve –eğer sağlık durumu izin verirse – Başbakan Erdoğan’la görüşecek olan Amerika’nın iki numarasının bir<strong> “dış politika kurdu”</strong> olduğunu söylemeliyiz. Üstelik, <strong>“kurt” </strong>yakıştırması, söz konusu Biden olduğunda, kelimenin gerçek anlamına da uygun düşüyor; zira Demokrat siyasetçi kibiriyle, gaflarıyla, <strong>“diplomatik”</strong> usulden alabildiğine uzak davranmasıyla, eleştirilerinde gayet açık sözlü, hatta küstah ve yırtıcı olabilmesiyle de ünlü. Tam tersine kibarlığı ve yumuşak söylemiyle tanınan merhum İsmail Cem’in, Dışişleri Bakanı olarak Washington’da görüştüğü Biden’ın yanından ayrılırken, kıpkırmızı bir yüzle ve herkesin duyacağı şekilde <strong>“terbiyesiz adam”</strong> dediğini çok iyi hatırlıyorum.</p>
<p>Tabii, o zamandan bu yana Türk-Amerikan ilişkilerinde ve Türkiye’nin <strong>“demokratik”</strong> görünümünde genel olarak <strong>“olumlu”</strong> yönde bir değişim oldu ve bugün Ankara’da <strong>“başkan”</strong> protokolüyle ağırlanacak olan Biden’ın da mesajları ve üslubuyla, ikili ilişkilerin özellikle son bir yılda yeniden kavuştuğu <strong>“mükemmele yakın”</strong> havayı yansıtacağına eminim.
                                    	<br/><br/>
<a class="lnk2" href="/web/20120105002227/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-biden-gelirken.htm), [web.archive.org (arşiv bağlantısı)](http://web.archive.org/web/20120105002227/http://www.taraf.com.tr:80/yasemin-congar/makale-biden-gelirken.htm)
# Sesindeki acıya omuz silken adamın hikâyesi

*Yasemin Çongar 03.12.2011*

<div class="yazi"><img align="left" alt="Sesindeki acıya omuz silken adamın hikâyesi" border="0" src="http://www.taraf.com.tr/fotoraflar/makaleler/sesindeki-aciya-omuz-silken-adamin-hikayesi_4441_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Kaderin mesaisi hiç bitmiyor; <strong>“Nostalji Dükkânı”</strong> adlı bir eskicide geçmişi özleyenlere metruk eşyalar satan bir adamın romanını yazan genç Amerikalı, Paris’te şimdiki zamanı sevmeyi öğrenirken, bunu düşünüyordum. Hayatın hesaba gelmeyen muzip eli, Woody Allen’ın son filmini kendime rağmen epey bir gecikmeyle, tam da o akşam izletti bana. <strong>Midnight in Paris</strong> (Paris’te Geceyarısı), bütün iyimserliği ve mizahıyla insanı mutlu eden bir film. Ama gizli bir hüznü de var; zamanla aralarındaki ilişki, yaptıklarının ve yapamadıklarının bilgisiyle sancılanan huzursuz kullar o hüznü iyi bilir. Gil Pender –tıpkı Allen gibi mütereddit cümlelerle konuşan bir Owen Wilson– adlı genç yazarın, önce Fitzgeraldlarla, Hemingway’le, Getrude Stein’la, Picasso’yla buluşacağı 1920’lerin Paris’ine, sonra biraz daha öncesine, Montmartre’de cancan yapan kızları Toulouse-Lautrec’le birlikte seyredeceği Belle Epoque günlerine uzanan yolculuklarını hem gülüp hem hüzünlenerek izlerken, bir yandan da, <strong>“zamandan kopmuş”</strong> bir başka gezginin izini sürüyordum ben. Kucağımda Kurt Vonnegut vardı.</p>
<h3><br/>“Bu kitap ancak bir fiyasko olabilirdi”</h3>
<p><strong>Kur’an-ı Kerim, “kadınları bırakıp şehvetle erkeklere yaklaştıkları için”</strong> Allah tarafından cezalandırılan Lût kavminin helâkını anlatırken, <strong>“Onların üzerine azap sağanağı yağdırdık”</strong> der. Lût’u ve çocuklarını bu sağanaktan esirgeyen Allah, Lût’un karısını merhametinden müstesna tutmuştur: <strong>“Onu helâk olanlardan takdir ettik.”</strong> Sodom ve Gomora’nın sonunu anlatan hikâyeyi <strong>Tevrat</strong> ’la <strong>İncil</strong> ’in başlangıç bölümü olan <strong>Tekvin</strong>’den okumak ise, Lût’un karısıyla ilgili hükmün <strong>Kur’an</strong>’dakinin aksine<strong> “peşin”</strong> değil<strong> “anlık”</strong> olduğunu düşündürür insana. Rabbin iki kenti yok etme kararının haberini getiren melekler Lût’a, karısını ve çocuklarını yanına alarak <strong>“geriye hiç bakmadan”</strong> kaçmasını söylerler. Rab, Sodom ve Gomora’nın üzerine gökten ateşli kükürt yağdırıp, yaşayan her şeyi yok ederken, Soar’a kaçan Lût ve ailesi kurtulacak, meleklerin sözünü dinlemeyip, son bir kez geriye dönüp bakan karısı ise tuzdan bir direğe dönüşecektir.</p>
<p>Bu hikâyeyi bilen herkes, Vonnegut’ın (1922-2007) kendisini bir <strong>“kült yazara”</strong> dönüştürecek olan başyapıtı için koyduğu erken teşhis üzerinde düşünmüştür sanırım.<strong> “Yanlış”</strong> bir teşhistir bu ama teşhisin gerekçesi, insan olmanın laneti üzerine çok şey söyler. <strong>Slaughterhouse- Five’ın</strong> (Mezbaha No. 5) giriş bölümünde şöyle yazar Vonnegut: <strong>“Bu kitabım bir fiyasko ve tuzdan bir direk tarafından yazıldığına göre, başka türlü olması da beklenemezdi zaten.”</strong></p>
<p>Yaşamak ve özel olarak da yazmak, sürekli bir geriye dönüp bakma eylemidir aslında. Zaman, sadece hayal kurmayanlara düz bir çizgi gibi görünür. Ve hayalleri yapanın hafıza olduğuna inananlar, <strong>“tuzdan bir direk”</strong> gibi kaskatı kesilmek pahasına, zamanın içinde gezinip duracaklardır elbet.</p>
<p>Vonnegut, mâlum, 1945 şubatında savaş esiri olarak çalıştırıldığı mezbahanın mahzeninde saklanarak sağ kurtulduğu Dresden bombardımanını, ancak çeyrek asır sonra ve <strong>“hâtırat”</strong> değil<strong> “kurmaca”</strong> şeklinde, fantastik unsurlarla yüklü bir nevi bilim-kurgu romanı olarak yazabilmişti. İşin tuhafı, Müttefik Kuvvetlerin kentin üzerine iki gün içinde 3900 ton bomba yağdırarak, Vonnegut’a göre 135 bin, sonradan kesinleşen rakamlara göre ise 25 bin insanı öldüren vahşeti, biraz da yazarın kurduğu bu fantazma sayesinde büsbütün çıplak ve büsbütün gerçek görünür kitapta. Başkarakter Billy Pilgrim, Trafalmador gezegeninden gelen bir uçandairenin onu kaçırması sayesinde zamanın lineer akışından kurtulur,<strong> “1955 yılında bir kapıdan girip, 1941’de bir başkasından çıkar,”</strong> ne zaman nerede olacağını hiç bilmeden dolaşır durur. Vonnegut ise, kitapta istediği kadar<strong> “geriye dönüp bakmayın”</strong> diye öğüt versin, en başta itiraf ettiği üzere sürekli geriye bakmaktadır aslında; 1969’da daktilosuna eğilerek bir kapıdan girmiş, 1945’te bir başka kapıdan, yine aynı mezbahanın içine çıkmıştır; çeyrek asır sonra Dresden’de, kul yapımı bir azap sağanağının altındadır hâlâ.
                                    	<br/><br/>
<a class="lnk2" href="/web/20120106230728/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-sesindeki-aciya-omuz-silken-adamin-hikayesi.htm), [web.archive.org (arşiv bağlantısı)](http://web.archive.org/web/20120106230728/http://www.taraf.com.tr:80/yasemin-congar/makale-sesindeki-aciya-omuz-silken-adamin-hikayesi.htm)
# Putinizme ilk büyük darbe

*Yasemin Çongar 06.12.2011*

<div class="yazi"><p>Vladimir Putin’in <strong>“egemen demokrasi”</strong> adını verdiği rejim on yıllık ömrünün en büyük darbesini pazar günü aldı. Rus parlamentosunun alt kanadı Duma için yapılan seçimlerde, Kremlin destekli Birleşik Rusya Partisi on beş puanlık kayba uğradı.</p>
<p>Bu kayıp, Birleşik Rusya’nın iktidardan düşeceği, Duma’daki çoğunluğunu yitireceği ya da Başbakan Putin’in martta yeniden Devlet Başkanı olma planının değişeceği anlamına gelmiyor. Ancak Duma’daki üçte ikilik çoğunluğunu yitirerek, 450 sandalyeden en fazla 238’ini alabilecek gibi görünen iktidar partisine seçmenin yaptığı uyarıyı, Putinizm için <strong>“sonun başlangıcı”</strong> olarak okumak pek de abartılı olmayacaktır. Uluslararası gözlemcilerin iktidar partisi lehine oy manipülasyonu yönünde ciddi endişe bildirdikleri de düşünülürse, seçim sonuçlarının Putin ve ortağı Devlet Başkanı Medvedev açısından bir güven tazeleme egzersizi sayılamayacağını, aksine ciddi bir meşruiyet krizini haber verdiğini söyleyebiliriz.</p>
<p>Birleşik Rusya’nın <strong>“mağluptur bu yolda galip”</strong> dedirten seçim galibiyeti, bana Putin’in ve Putinizmin günlerinin, aylarının değil ama yıllarının artık <strong>“sayılı”</strong> olduğunu düşündürüyor. Öncelikle, partisinin oy kaybının, Putin’in kişisel popülarite kaybından bağımsız olmadığını not etmekte yarar var. Kâh ayı avcısı kâh skorer buz hokeyci kılığında karşımıza çıkan, her fırsatta kameralar önünde soyunan, adının <strong>“alfa erkek”</strong> ve <strong>“çelik tebessüm”</strong> gibi klişeler eşliğinde magazinleştirilmesinden memnuniyet duyan Rusya Başbakanı’nın şovmenlik reytingi son aylarda ciddi bir düşüş yaşadı. Geçenlerde bir judo müsabakasında ilk kez yuhalanan Putin’in popülaritesi Ekim 2008’deki anketlerde yüzde 83’tü, Kasım 2011’de ise yüzde 61’e geriledi. Evet, Putin hâlâ partisinden daha popüler ama destek kaybı, oransal olarak partisininkine eşit.</p>
<p>Öte yandan, Duma seçiminin sonuçları, benim bir tür toplumsal histeri haline benzettiğim<strong> “Putinomani”</strong>nin evriminden çok daha önemli bir şeyi, Rus seçmenin, ülkenin genel gidişatına ve kendi hayatına ilişkin rahatsızlığını nihayet siyasete tahvil etmeye başladığını gösteriyor.
                                    	<br/><br/>
<a class="lnk2" href="/web/20120203174619/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-putinizme-ilk-buyuk-darbe.htm), [web.archive.org (arşiv bağlantısı)](http://web.archive.org/web/20120203174619/http://www.taraf.com.tr:80/yasemin-congar/makale-putinizme-ilk-buyuk-darbe.htm)
# Başbakan, Savcı ve ben

*Yasemin Çongar 07.12.2011*

<div class="yazi"><p>Bundan birkaç ay önce İstanbul Emniyet Müdürlüğü Terörle Mücadele Şubesi’nden üç görevli <b><i>Taraf</i></b>’a gelerek, adımın geçtiği bazı dokümanlar hakkında bana bilgi verdiler ve ifademi aldılar. </p>
<p>Konu, polisin 19 Ağustos 2011 günü <b><i>Aydınlık</i></b> Gazetesi binasında yaptığı aramada ele geçen <b>“yazışmalar”</b>dı. Emniyet yetkilileri, bu <b>“yazışmalar”</b>dan bana söz edinceye kadar, varlıklarından haberdar değildim. Haberdar olunca, oturup böyle deli saçması metinler hazırlayanların ya ciddiye alınması imkânsız bir komplonun hazırlığını yapacak kadar zekâsız ya da –daha büyük olasılıkla– Ergenekon soruşturmasını yürüten makamlarla, bu soruşturmaya destek veren siyasi iradeyle ve <b><i>Taraf</i></b> gibi soruşturmanın önemine inanan basın kuruluşlarıyla dalga geçerek, süreci sulandırmak isteyecek kadar rahatsız olduklarını düşündüm. </p>
<p>Emniyet yetkilileri, soruşturmanın devam ettiğini, ifademin gizli kalması gerektiğini söylediler; biz de konuya ilişkin haber yapmadık. Dün Terörle Mücadele Şubesi’nden arayıp, <b><i>Taraf</i></b>’ın adının da geçtiği soruşturmanın tamamlandığını ve <b><i>Aydınlık</i></b> Gazetesi Sahibi ve Genel Müdürü Mehmet Sabuncu’nun benim de hakkında ifade verdiğim <b>“yazışmalar”</b>la ilgili olarak Ergenekon kapsamında gözaltına alındığını bildirdiler. Emniyet yetkililerine göre, ifadem üzerindeki gizlilik kalkmıştı. <b><i>Taraf</i></b> yönetimi olarak, 12 Ekim 2011 günü Emniyet görevlilerinin büromuza niye geldiklerini, söz konusu yazışmalarda ne olduğunu, polisin bana neler sorduğunu yazma kararı aldık.</p>
<p>Emniyet yetkilileri, 19 Ağustos 2011’de <b><i>Aydınlık</i></b> Gazetesi binasında bir arama yapmış ve o esnada Mehmet Sabuncu’nun masasında bazı dokümanlar bulmuşlar; bu dokümanları inceleyince de benim ifademi almaya karar vermişler. Emniyet yetkililerinin bu dokümanlarla ilgili olarak bana verdiği bilgi, 12 Ekim 2011 tarihli Bilgi Alma Tutanağı’na şöyle yansıdı: </p>
<p><b><br/>“Başbakan Recep Tayyip Erdoğan, Cumhuriyet Savcısı Cihan Kansız ve sizin aranızda yapıldığı izlenimi veren mail yazışmalarının olduğu, brte@akparti.
                                    	<br/><br/>
<a class="lnk2" href="/web/20120110093129/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></p></div>

Kaynak: [taraf.com.tr](http://www.taraf.com.tr:80/yasemin-congar/makale-basbakan-savci-ve-ben.htm), [web.archive.org (arşiv bağlantısı)](http://web.archive.org/web/20120110093129/http://www.taraf.com.tr:80/yasemin-congar/makale-basbakan-savci-ve-ben.htm)
# Yeni Soğuk Savaş, yeni cepheler

*Yasemin Çongar 09.12.2011*

<div class="yazi"><p>"Reset” resmen bitiyor mu? Bizim vekiller, enerjilerini şikecilere daha az ceza vermek için tüketedursunlar, dünyada günün en önemli sorusu bu. Hayatlarımız gibi dilimizin de dijitalleşmesi sayesinde, İngilizceden alıp Türkçe telaffuzuyla <strong>“bizim”</strong> kıldığımız kelimelerden olan <strong>“reset”</strong> bugün daha ziyade bilgisayarları <strong>“sıfırlamak”</strong> anlamına kullanılsa da, aslında <strong>“yeniden kurmak, yeniden başlatmak”</strong> demek. Saatler gibi, ilişkileri de yeniden kurmak mümkün. Görevdeki ilk üç yılında yaratıcılıktan uzak sayılabilecek bir dış politika izleyen ABD Başkanı Barack Obama’nın bu alanda imzasını attığı az sayıdaki yeniliklerden biri <strong>“reset”</strong> politikasıydı. Obama, Amerikan sağının yerden yere vurmaktan hiç vazgeçmediği bir kararlılıkla Rusya ile ilişkileri <strong>“yeniden kurdu.”</strong> Soğuk Savaş’tan kalma şahinlere aldırmaksızın, Moskova ile güvenlik konularında sıkı bir diyalog ve işbirliğini öne çıkardı. Bunu yaparken, Putin Rusyasının giderek artan otoriter politikalarını görmezden geldi ya da en azından, bu konudaki eleştirilerinin askerî çıkarlara dönük işbirliğinin önüne geçmesini önledi. Amaç, Amerika ile Rusya’nın birbirini <strong>“tehdit”</strong> olarak algılamaktan tümüyle çıkması, silah lobilerinin heveslerini kırsa da Soğuk Savaş’ı horlatacak bir askerî yarışın yeniden başlamaması ve tabii, Washington için önem taşıyan güvenlik meselelerinde Rusya’nın engel değil, destek olmasının sağlanmasıydı. Obama’nın politikası gereği, Amerikan ve Rus askerî yetkilileri neredeyse haftada bir buluşmaya başladılar; 2011’de iki ülkenin generallerini biraraya getiren toplantı, konferans, tatbikat ve istişarelerin sayısı resmen 67 olarak açıklandı.</p>
<p>Washington’daki <strong>“neo-con” </strong>tayfa bu durumdan asla memnun değil; Obama’ya <strong>“Putin’i pışpışlayacağına, askerî gücünü göstererek onu demokratikleşmeye zorla” </strong>diyorlar daha ziyade. Demokrat yönetim ise, Putin’le kardeş kardeş konuşmanın Amerika’ya sağladığı kazanımları, <strong>“karşılıklı stratejik silah indirimleri, İran’ın nükleer emellerine karşı artan işbirliği ve Afganistan’daki ABD askerlerine Rusya üzerinden nakil/ikmal desteği sağlanması”</strong> olarak açıklıyor.
                                    	<br/><br/>
<a class="lnk2" href="/web/20120110094255/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-yeni-soguk-savas-yeni-cepheler.htm), [web.archive.org (arşiv bağlantısı)](http://web.archive.org/web/20120110094255/http://www.taraf.com.tr:80/yasemin-congar/makale-yeni-soguk-savas-yeni-cepheler.htm)
# Cinayetin kraliçesi kaplanlarını ehlîleştiriyor

*Yasemin Çongar 10.12.2011*

<div class="yazi"><img align="left" alt="Cinayetin kraliçesi kaplanlarını ehlîleştiriyor" border="0" src="http://www.taraf.com.tr/fotoraflar/makaleler/cinayetin-kralicesi-kaplanlarini-ehlilestiriyor_2811_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Onun cinayetlerindeki esrar maktûlle değil, mekânla başlar. Bir evren kurar önce. Bir mahalle, bir manastır, bir okul, bir kulüp, bir yurt, bir malikâne. Sınırlarını en baştan çizip, beşeriyet denizinin ortasına özenle yerleştirdiği, görünür ilişkilerini ince ince anlatıp gizli kurallarını ise sadece sezdirerek ruhunu verdiği bu adacıktan –bazen de kelimenin gerçek anlamıyla bir adadan– ne mene bir katil çıkabileceğini düşünürken yakalarız kendimizi. Henüz ortada ceset bile yoktur ama cinayetin sosyolojisinin gündelik düzenin en sıradan ayrıntılarında kodlandığını kavrarız okurken. Her cinayet en az iki kişiliktir zira. Öldüren şiddet nihayetinde tek bir insanın aklından bile doğsa, her aklı bir ilişki döller.</p>
<h3><br/>Mucit gibi değil, kâşif gibi yazmak</h3>
<p>Phyllis Dorothy James, nâm-ı diğer <strong>“Holland Park Baronesi”</strong> ya da dünyanın tanıdığı imzasıyla P. D. James, yetmiş yedi yaşına bastığı gün –demek ki bundan on dört yıl önce— başlayıp yetmiş sekizine bastığı güne dek tuttuğu günlüğe dayandırdığı ve 2001’de <strong>“bir otobiyografi fragmanı”</strong> alt başlığıyla yayımlanan <strong>Time to Be in Earnest</strong> (Samimi Olma Zamanı) adlı hâtıratına benim çok sevdiğim bir girizgâh yapmıştı:<strong> “Yayımlanma amacıyla tutulan bir günlük –bir romancının tutup da yayımlamak istemediği kaç günlük vardır ki zaten– yazma biçimlerinin en bencilidir.”</strong></p>
<p>James kitabın girişinde bir yazarın her gün ne düşündüğünün, ne yaptığının, ne yiyip ne içtiğinin kendisi gibi başkaları için de ilginç olabileceği kabulündeki bencilliği böyle peşinen sahiplendikten sonra, teşhirdeki samimiyetin sınırlarını da itiraf eder:<strong> “Hafızamın, nefsi müdafaa amaçlı sansürünü uyguladığı konular da var. Ne yapacağı belli olmayan tehlikeli hayvanlar gibi bilinçaltımın çukurunda kıvrılmış yatıyorlar. Bu bana merhametli bir mesafe gibi görünüyor; bir psikiyatristin divanına uzanıp bu hayvanların homurtularla uyandığını işitmeye hiç niyetim yok. Ama nihayetinde ben bir yazarım. Biz şanslı insanların bu tür çarelere nadiren ihtiyacı olur. Bir psikiyatrist –Anthony Storr muydu – ‘Yaratıcılık, iç çelişkilerin başarıyla çözümlenmesidir’ diye yazabiliyorsa eğer, o zaman popüler tür edebiyatının bir tedarikçisi olarak ben ve o büyük dâhi Jane Austen, uyuyan kaplanlarımızı ehlîleştirmek için aynı çareyi bulmuşuz demektir.”</strong></p>
<p>Bu “<strong>bencil”</strong> ve <strong>“ancak bir yere kadar samimi olabilen”</strong> sesin sahiciliğini seviyorum ben. James’in çılgın bir mucitten çok, sabırlı bir kâşifin zekâsıyla, olağanüstü durumlar icat etmekten ziyade olağan durumları yeniden keşfederek yazdığı cinayet romanlarını piyasaya çıkar çıkmaz okuma isteğimin yıllardır değişmemesinin nedeni de aynı sahici ses sanırım.</p>
<h3><br/>Esrarın yazarı, ilişkilerin yazarı…</h3>
<p>Her cinayet <strong>“bir ilişki”</strong> olduğuna göre, bir cinayet yazarının mahareti de, ilişkileri nasıl anlattığıyla ölçülecektir ister istemez. Öncelikle katille maktûl arasındaki ilişkiyi, daha genel olarak ise katili katil yaparken, maktûlü de kurban eden ilişkiler bütününü iyi anlatan bir yazar, <strong>“polisiye”</strong> deyip geçilemeyecek ya da P. D. James’in kendini Austen’la kıyaslarken <strong>“popüler tür edebiyatı”</strong> diye tevazuyla kabullendiği genre yazarlığının dar sınırlarında kategorize edilip unutulamayacak kadar kalıcı bir iş yapmaktadır aslında; hakikaten edebiyat yapmaktadır.</p>
<p>1920 Oxford doğumlu James’in, doksan birinci yaşını taçlandıran romanını okuyorum şimdi. Romanın özel bir sürprizi var; James, edebî açıdan çok riskli olabilecek bir oyun oynuyor. Bu oyun üzerine düşünürken, yıllar önce Georgetown Üniversitesi’nde<strong> “Polisiye Edebiyat”</strong> adlı harikulâde bir dersini aldığım Abby Arthur Johnson’la aramızda geçen bir diyalogu hatırladım. James’in romanlarını anlatırken, sanırım onun bir cümlesinden yola çıkarak <strong>“Cinayet, maktûlün mahremiyetini bitirir” </strong>demişti Abby ve bunun üzerine, <strong>“güçlü bir cinayet romanında, okuru sarsan şeyin ne kadar vahşi olursa olsun ölümün ve şiddetin, yani cinayetin kendisi değil, bu cinayet sayesinde mahremiyet zırhının da kırılıvermesi, önce maktûlün, sonra yavaş yavaş muhtelif şüphelilerin, genellikle en sonda da katilin çırılçıplak kalması olduğunu” </strong>konuşmuştuk.
                                    	<br/><br/>
<a class="lnk2" href="/web/20120109080753/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-cinayetin-kralicesi-kaplanlarini-ehlilestiriyor.htm), [web.archive.org (arşiv bağlantısı)](http://web.archive.org/web/20120109080753/http://www.taraf.com.tr:80/yasemin-congar/makale-cinayetin-kralicesi-kaplanlarini-ehlilestiriyor.htm)
# İslamcılar niye daha iyi demokrat?

*Yasemin Çongar 13.12.2011*

<div class="yazi"><p>Soruyu ben sormuyorum; Amerikan <strong>Time</strong> dergisinin sitesinde bir yazı yayınlayan Bobby Ghosh soruyor. Soru önemli ama önce soranla ilgili bir not: Hindistan doğumlu olan Ghosh çok tecrübeli bir gazetecidir. <strong>Time’ın</strong> Asya ve Avrupa bürolarında çalıştı, sonra derginin Bağdat Temsilcisi sıfatıyla, Irak Savaşı’nı en uzun süre yerinden izleyen muhabir oldu. Geçen yıl <strong>Time</strong>, seksen küsur yıllık tarihinde ilk kez, ABD vatandaşı olmayan birini derginin uluslararası yayın yönetmeni yapmaya karar verip, Gosh’u bu nüfuzlu göreve getirdi.</p>
<p>Ghosh’un sorusunu başlığa aldım, çünkü cevabını aradığı mesele kadar verdiği hüküm de önemli ve ben bu hükme katılıyorum: Arap Baharı, İslamcıların bölgedeki diğer bütün siyasi gruplardan <strong>“daha iyi demokrat”</strong> ya da bence daha doğru bir deyişle, demokrasinin nimetlerini kullanmaya ve demokratik mücadele vermeye daha yatkın olduklarını gösterdi. Bu gözlemin, bugünlerde başta Washington olmak üzere, <strong>“İslamcılar”</strong> deyince şöyle bir durup titremeye nicedir alışmış olan birçok Batı başkentinde paylaşılması ise, belki de gözlemin kendisi kadar ilginç. İsrail sağı ve onun ABD ile Avrupa’daki müttefikleri,<strong> “siyasi İslam”</strong>a hâlâ nefretle yaklaşsalar da, Obama yönetimiyle Avrupa Birliği’nin liberal ve sosyalist damarlarından birçok isim, <strong>“Arap Baharı”</strong> penceresinden baktıkları bölgede, İslamcılarla işbirliğinin mümkün ve makbul olduğunu giderek daha fazla görüyorlar.</p>
<p>Batı demokrasileri nezdinde pek az şey <strong>“sandık başarısı”</strong> kadar muteberdir. Tunus ve Fas’tan sonra Mısır’da da İslamcıların gerek seçimleri kazanması gerekse bu süreçte çizdikleri siyasi profil ABD’yi ve AB’yi etkiledi. Bu, kuşkuların hepten ortadan kalktığı anlamına gelmiyor ama İslamcıların hâlihazırda yaptıklarını ve söylediklerini dikkatle izleyenlerin, o pek kırılgan diplomatik kalıpla <strong>“ihtiyatlı bir iyimserlik”</strong> içinde olduklarını söyleyebilirim.</p>
<h3><br/>Ne kadar da hızlı değişiyorlar</h3>
<p>Mısır seçimlerini hatırlayalım. Galipler belli: İhvan ve Nur! Seçimlerdeki iki İslamcı rakip, yani Müslüman Kardeşler ile Selefiler toplam yüzde 60’lık bir destek sağladılar. Seçimlerde, Selefilerin partisi El Nur <strong>“Isırmayız”</strong> sloganıyla ve bu sloganın arkasını boş bırakmamak istercesine gayet ılımlı bir söylemle yarıştı.
                                    	<br/><br/>
<a class="lnk2" href="/web/20120223020705/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20120223020705/http://taraf.com.tr:80/yasemin-congar/makale-islamcilar-niye-daha-iyi-demokrat.htm)
# Yıldırımlar yaratan bir ırkın ahfâdıyız!

*Yasemin Çongar 14.12.2011*

<div class="yazi"><p>Dün Melih Altınok yazdı. <strong>“Hıdır Amca”</strong> dediği Dersimli Hıdır Öztürk’le bir kahvehanenin arka odasında buluşmuş. Öztürk, 1992’de kızı Ayten’in JİTEM tarafından kaçırılıp, işkenceyle öldürülmesini anlatmış. Melih sessizce dinlemiş.</p>
<p><strong>“Hıdır Amca’yı dinlerken boğazıma bir yumru oturdu fakat çocuğum yok” diyor yazısında, “günlerce işkence edilen kızını, gözleri oyulmuş, kafa derisi yüzülmüş şekilde bulan bir babanın acısını anlayamıyorumdur belki.”</strong></p>
<p>Onlar konuşurken, bir yakını aramış Hıdır Amca’yı. Arayana,<strong> “Korkma”</strong> demiş, <strong>“korkmak yok artık, gazeteci yanımda, vekiller dinleyecek beni.”</strong></p>
<p>O vekiller Hıdır Öztürk’ü dün dinlediler. Meclis İnsan Hakları İnceleme Komisyonu bünyesindeki <strong>“Terör ve Şiddet Olaylarına İlişkin Alt Komisyon” </strong>belki de ilk kez adına uygun bir iş yaptı; terörün ve şiddetin en kötüsünü yıllarca bu toprakların insanına uygulayan JİTEM’in kurbanlarından birinin hikâyesini dinledi.</p>
<p>Sonrasında vekillerle konuşmadım; Ayten Öztürk’ün nasıl öldürüldüğünü dinlediklerinde neler hissettiklerini sormadım. Ama biz, <strong>Taraf</strong> ’ın yazıişlerinde Hıdır Öztürk’ün komisyona söylediklerini yüksek sesle okuyamadık sonuna kadar; vahşeti anlatan cümlelerin ortasında düğümlendik. Sustuk. O anda Melih’in cümlesini düşündüm; <strong>“fakat baba değilim.”</strong></p>
<p>Ben anneyim ve çocuğumun<strong> “iyi”</strong> olduğu bilgisi, en kötü zamanlarda bile, ışıklı bir hâle gibi çevreliyor baktığım her şeyi.<strong> “Yeter ki o iyi olsun”</strong> sözünü hamaset olmaktan çıkaran bir şey annelik; bencilliği azaltırken, derdi de dermanı da çoğaltan bir şey.
                                    	<br/><br/>
<a class="lnk2" href="/web/20120223013419/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-yildirimlar-yaratan-bir-irkin-ahfadiyiz.htm), [web.archive.org (arşiv bağlantısı)](http://web.archive.org/web/20120223013419/http://www.taraf.com.tr:80/yasemin-congar/makale-yildirimlar-yaratan-bir-irkin-ahfadiyiz.htm)
# Ergenekon’da dönüm noktası ya da ‘Tiefer Staat in Deutschland’

*Yasemin Çongar 16.12.2011*

<div class="yazi"><p>Almanya’da aklı başında, vicdanı yerinde herkes bir süredir aynı şeyi soruyor: <strong>“Bu ülkede legal terörizm mi var?”</strong> Sorunun meali belli: Alman devleti, aşırı sağ örgütlerin sivillere yönelik şiddet eylemlerine bilerek mi göz yumdu? Son bir ay içinde ortaya dökülen gerçeklere bakarsanız, bu soruya <strong>“olumsuz” </strong>yanıt vermek pek mümkün değil.</p>
<p>Alman polisinin, faillerin Türkiyeli olduğuna ilişkin önyargısını ele verircesine <strong>“Boğaziçi Operasyonu”</strong> adıyla yürüttüğü ve kurbanların ailelerine <strong>“Öldürülen yakınınız muhtemelen mafya ya da uyuşturucu bağlantısı nedeniyle hedef seçildi”</strong> türünden hiçbir somut bulguya dayanmayan açıklamalar yapmaktan utanmadığı seri cinayetlerin, neo-Nazilerin marifeti olduğu ortaya çıktı.</p>
<p>2000-2007 arasında sekizi Türkiye, biri Yunanistan kökenli dokuz kişiyi öldüren çeteye mensup iki kişinin 4 kasım günü intihar etmesi, üçüncü kişinin de teslim olmasıyla deşifre olan tek gerçek ise, Nazi dedelerinin izindeki üçüncü kuşak ırkçıların günümüz Almanyasında ellerini kollarını sallayarak uygulayabildiği vahşetin boyutu değil. Bu vahşetin, Almanya’nın resmî görev tarifi bile hayli mide bulandırıcı olan <strong>Bundesamt für Verfassungsschutz (BfV)</strong> adlı kuruluşunun gözü önünde, yani doğrudan bilgisi, hatta muhtemel himayesi dahilinde gerçekleştiğine ilişkin ciddi ipuçları da elde edildi.</p>
<p>Avrupalı demokratlar, son günlerde avronun yerlerde sürünmesinden başka bir şeyle pek ilgilenemiyorlar ve borç krizinden kurtulmak için topluca <strong>“Kurtar bizi Angela”</strong> duasına çıkmış oldukları için de, Berlin’deki federal hükümeti <strong>“Karanlık dehlizlerinizde daha neler var”</strong> diye sıkıştıramıyorlar.
                                    	<br/><br/>
<a class="lnk2" href="/web/20120109040502/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-ergenekon-da-donum-noktasi-ya-da-tiefer-staat-in.htm), [web.archive.org (arşiv bağlantısı)](http://web.archive.org/web/20120109040502/http://www.taraf.com.tr:80/yasemin-congar/makale-ergenekon-da-donum-noktasi-ya-da-tiefer-staat-in.htm)
# İki vitesli hayat, aptallıklarımız ve mutluluk

*Yasemin Çongar 17.12.2011*

<div class="yazi"><img align="left" alt="İki vitesli hayat, aptallıklarımız ve mutluluk" border="0" src="http://www.taraf.com.tr/fotoraflar/makaleler/iki-vitesli-hayat-aptalliklarimiz-ve-mutluluk_1093_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Zirveler kalıyor bizimle. Zirveler ve sonlar. <strong>“Hatırlayan benlik”</strong> tecrübenin akışına, süresine aldırmıyor nedense. Sadece zirveleri alıkoyuyor o; geçilen yollara boş verip, varılan sonları saklıyor kendine. Çünkü hazzın da acının da nihai hükmünü, hep aynı yerde, tırmanıp eriştiğimiz ve belki bir an –sadece bir an– durduğumuz o en yüksek noktada veriyor hafızamız. O kısacık an donup kalıyor bizimle. Bir de tabii, her şeyin nasıl bittiği yerleşiyor aklımıza.<strong> İster bizi bayıltmadan ameliyat ettiklerini düşünelim, ister huzurlu bir tatili ya da zor bir ilişkiyi hatırlayalım, herhangi bir tecrübe, bize en fazla acı ya da en fazla haz verdiği noktalardan ve nihayetinden alıyor aklımızdaki mezuniyet notunu</strong>. O noktalar arasında ne yaşadığımızın, ne kadar süreyle yaşadığımızın ve yaşadığımız şeyin bize verdiği hazzın ya da acının derece derece nasıl yükseldiğinin, yükselirken nerelerden geçtiğinin, yani “zirve” ya da “son” olmayan bütün o ara noktaların, inişlerin, çıkışların, durakların, platoların, yaşarken her şeyden daha önemli görünen bütün o mütereddit ve heveskâr, bedbaht ve çılgın, sancılı ve sakin anlarımızın, bütün direnen ve kabullenen, kasılan ve gevşeyen, kanayan ve gülen hallerimizin pek bir ehemmiyeti kalmıyor sonradan. <strong>“Hatırlayan benlik,”</strong> ziyadesiyle seçici bir benlik zira. <strong>“Hatırlayan benlik,”</strong> zirve ve sona odaklanırken, süreci ısrarla gözden kaçırmasıyla, <strong>“deneyimleyen benlik”</strong>ten apayrı bir yaratık.</p>
<p><strong>“Bu çok tuhaf görünebilir ama”</strong> diyor Nobelli psikolog Daniel Kahneman,<strong> “ben hatırlayan benliğiyim kendimin ve deneyimleyen benlik, yani yaşama uğraşını benim için her an yerine getiren benlik, adeta bir yabancı kadar uzak bana.”</strong></p>
<h3><br/>“Sistem Bir” ile “Sistem İki” arasında</h3>
<p>Kahneman’ın –ve hepimizin– iki benliğine döneceğim, ama önce küçük bir sınavdan geçmeyi öneriyorum:</p>
<p>Genç bir kadın tahayyül edin. Gayet akıllı, bağımsız ve bekâr bir kadın. Adı Linda olsun. Şimdi Linda’nın öğrencilik yıllarındaki halini canlandırın aklınızda; ayrımcılığa ve sosyal adaletsizliğe tepki duyduğunu, bu haksızlıkların giderilmesi için aktif biçimde çalıştığını, eylemlere katıldığını düşünün. Bugün için aşağıdakilerden hangisi daha yüksek bir olasılık dersiniz?</p>
<p><strong>Bir:</strong> Linda bir bankada veznedardır. <strong>İki:</strong> Linda bir bankada veznedardır ve feminist harekette aktiftir.</p>
<p>Doğru cevap, tabii ki birinci seçenek. Her olasılık sorusunda olduğu gibi, burada da, ilave niteliklerle daraltılan bir seçeneğin gerçekleşme şansı azalıyor zira. Herhangi bir “x” kişisinin veznedar olma olasılığı, o kişinin hem feminist hem veznedar olma olasılığından her zaman için daha yüksek.Ama Kahneman’dan öğreniyoruz ki, olasılık problemleri konusunda kapsamlı eğitim almış olan Stanford Üniversitesi İşletme Fakültesi Yüksek Lisans öğrencilerinin yüzde 85’i bile, Linda’nın <strong>“feminist bir veznedar”</strong> olma ihtimalinin daha yüksek olduğunu söyleyerek, bu sınavda başarısız olmuş.</p>
<p>Niye? Çünkü çoğumuz böyle bir soruyla karşı karşıya kaldığımızda, bize ne sorulduğunu düşünmüyoruz bile.<strong> Olasılık hesabı yapmamızı gerektiren bir durumda, anlatının tutarlılığına, yani aslında görünüşe bakmakla yetiniyoruz. </strong>Linda’nın öğrencilik yıllarındaki aktivizmi, onu feminist yapmıştır diyoruz. Mantık yürütüyoruz ama sorunun özünü gözden kaçırdığımız için <strong>“irrasyonel”</strong> düşünüyoruz. Ya da Kahneman’ın deyişiyle<strong> “hızlı”</strong> düşünüyoruz, yani iki sistemimizden sadece birini işleterek düşünüyoruz.</p>
<p>1934 Tel Aviv doğumlu Kahneman, 2002’de Nobel Ekonomi Ödülü’nü almasından sonra yayımladığı ilk kitap olan ve bir bakıma, bilişsel (cognitive) ve hazsal (hedonic) psikoloji alanında yıllardır süren çalışmalarının özetini sunan kitabına <strong>Thinking, Fast and Slow</strong> (Düşünmek, Hızlı ve Yavaş) adını vermiş. <strong>Kahneman</strong>’a göre, insan beyni iki vitesli ya da iki sistemli bir araç gibi çalışıyor. <strong>Sistem</strong> 1 gayet hızlı işliyor ve içgüdülerden, izlenimlerden, çağrışımlardan, benzetmelerden, metaforlardan esinlenerek, hayatın karşımıza çıkardığı sorulara neredeyse <strong>“otomatik”</strong> cevaplar veriyor. İradi olarak yönlendirmediğimiz, doğrusu hiçbir zaman da düğmesine basıp kapatamadığımız bir şey bu <strong>Sistem 1</strong>; çoğu zaman doğru sonuçlara ulaştırıyor bizi ama bazen de, Linda probleminde olduğu gibi sınıfta bırakabiliyor. Ve hayatımız boyunca verdiğimiz cevapların, yaptığımız tercihlerin, aldığımız kararların büyük bölümünde <strong>Sistem 1</strong>’in imzası var.</p>
<p>Buna karşılık, <strong>Sistem 2</strong> yani <strong>“yavaş”</strong> düşünen beynimiz genellikle tatlı bir uyku halinde; çalışması için önce dürrtüp uyandırmamız gerekiyor onu, yani irade gerekiyor, düğmesine bizzat basmamız gerekiyor.
                                    	<br/><br/>
<a class="lnk2" href="/web/20120225171619/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-iki-vitesli-hayat-aptalliklarimiz-ve-mutluluk.htm), [web.archive.org (arşiv bağlantısı)](http://web.archive.org/web/20120225171619/http://www.taraf.com.tr:80/yasemin-congar/makale-iki-vitesli-hayat-aptalliklarimiz-ve-mutluluk.htm)
# ‘Behçet Oktay cinayeti’

*Yasemin Çongar 20.12.2011*

<div class="yazi"><img align="left" alt="‘Behçet Oktay cinayeti’" border="0" src="http://www.taraf.com.tr/fotoraflar/makaleler/behcet-oktay-cinayeti_9925_orijinal.jpg" style="border-right-width:10px; border-color:#FFFFFF"/><p>O gün yaklaşıyor. Kanlı fetvası askerî karargâhlarda, polis müdürlüklerinde, istihbarat merkezlerinde, milli güvenlik kurullarında verilen ölümlerle kaçınılmaz bir şekilde yüzleşecek bu devlet. Yerine getirilmesi de, üzerinin kapatılması da <strong>“görev icabı”</strong> olan cinayetler tek tek gün yüzüne çıktıkça, o cinayetlerin faillerinin hiçbir zaman devletin meçhulü olmadığı artık herkes tarafından anlaşılacak ve işte o zaman kaçınılmaz bir şekilde değişecek bu düzen.</p>
<p>Bizim gazetenin dünkü nüshasını aldıysanız saklayın, o nüsha her şeyden ziyade yaklaşan günün havadisini veriyor çünkü. İşlevi öldürmek değil yaşatmak olan, yöntemi gizlilik değil şeffaflık esasına dayanan yeni bir devletin, yeni bir düzenin yolları, dünkü birinci sayfamızdakine benzer haberlerle döşeniyor biraz da. <strong>Bu memleket, bu toplum “faili meşhur” bir vahşeti kendisine reva gören devleti ve düzeni nihayet değiştirdiğinde, Taraf ’ın soyadıyla müsemma muhabiri Arzu Yıldız gibi gazetecilerin inatla gerçeği talep eden haberlerinin bu değişimde çok büyük bir payı olacak; buna inanıyorum.</strong></p>
<p><strong>Arzu Yıldız’ın</strong> aylardır bıkmadan usanmadan üzerine gittiği ve hem gelişimini hem de önündeki engelleri belgelere, tutanaklara, birinci ağızdan ifadelere dayanarak aktardığı faili meçhuller soruşturmasında yeni bir aşamadayız şimdi. Sincan Cezaevi’nde tutuklu bulunan eski Özel Harekâtçı Ayhan Çarkın’ın avukatı aracılığıyla Arzu’nun sorularına verdiği cevaplar, devlete saklanacak yer bırakmıyor. Bu ülkede gerçek bir <strong>“yargı”</strong> kurumu varsa ve, evet, bu ülkede<strong> “temiz”</strong> devletten yana bir siyasi irade hâlâ varsa, derhal Çarkın’ın çağrısına uymalı; onun, <strong>“Nereye gömdüklerini biliyorum”</strong> dediği Tarık Ümit’in ve <strong>“Ellerimle gömdüm”</strong> dediği Ayhan Efeoğlu’nun mezarlarını göstermesine imkân vermeli.
                                    	<br/><br/>
<a class="lnk2" href="/web/20120225172040/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-behcet-oktay-cinayeti.htm), [web.archive.org (arşiv bağlantısı)](http://web.archive.org/web/20120225172040/http://www.taraf.com.tr:80/yasemin-congar/makale-behcet-oktay-cinayeti.htm)
# Arınç’ın sözleri havada kalmasın

*Yasemin Çongar 23.12.2011*

<div class="yazi">Konuşan herhangi bir siyasetçi değil, Başbakan Yardımcısı Bülent Arınç’tı. Konuştuğu yer, herhangi bir ortam değil, Meclis kürsüsüydü. Nihayet, konuşmanın kendisi de, gerek vesilesi gerek işlevi itibariyle, herhangi bir konuşma değildi... <br/><br/>2012 Bütçe Kanunu üzerindeki Genel Kurul görüşmelerinde son konuşmalar yapılırken, Başbakan Erdoğan’ın da öngördüğü üzere hükümet adına söz alan Arınç, muhalefetin eleştirilerini cevaplayıp, güncel konulara değinmenin ötesine geçen bir perspektifle, konuyu Kürt meselesine getirdi ve meselesenin bence anadamarı olan <b>“eşitsizlik”</b> sorununun anayasada çözüleceğinin bugüne kadarki en güçlü işaretini verdi. <br/><br/>Arınç’ın, kuşkusuz öncelikle kendisini ama daha da önemlisi Başbakan’ı ve AKP hükümetini bağlayan ve hatta Kılıçdaroğlu ile Baykal’ın adlarını gayet müspet bir tonda zikretmek suretiyle ana muhalefeti de adeta <b>“bağlamak isteyen”</b> sözleri, Meclis Genel Kurulu’nda bugüne dek kimliklere saygı ve hak eşitliği adına sarfedilmiş en sağlam, en sahici sözlerdendi. <br/><br/>Şu ifadeleri hafızamıza yazalım: <b><br/><br/>“Kürt meselesi veya Kürt kimliği, üç sene önce, yirmi sene önce, otuz sene önce ortaya çıkmış değildir. Kürtlerin varlığı en az bin seneden beri bir gerçektir. Bunu inkâr edemezsiniz… ‘Ben Kürdüm’ diyen bir insanın bu ülkede hepimiz kadar, en az hepimiz kadar hayat hakkı, bilgi, eğitim, dil, kültür, kimlik hakkı ne varsa vereceğiz, ki bu bizim cebimizden verdiğimiz bir şey değil.”</b> <br/><br/>Bu ifadelerin üç önemli işlevi olduğunu düşünüyorum. <br/><br/>Birincisi, mâlum gazetelerin tepesinden her gün bütün çirkinliğiyle sırıtan <b>“Türkiye Türklerindir”</b> şiarının özetlediği sıradan ve sıradanlığı ölçüsünde tehlikeli olan ırkçı zihniyet, bu cümlelerle gayet <b>“merkezî”</b> bir tekzip görmüş oluyor.
                                    	<br/><br/>
<a class="lnk2" href="/web/20120311191207/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</div>

Kaynak: [taraf.com.tr](http://www.taraf.com.tr:80/yasemin-congar/makale-arinc-in-sozleri-havada-kalmasin.htm), [web.archive.org (arşiv bağlantısı)](http://web.archive.org/web/20120311191207/http://www.taraf.com.tr:80/yasemin-congar/makale-arinc-in-sozleri-havada-kalmasin.htm)
# Keşfin yeniden icadı ya da demokratikleşen bilim

*Yasemin Çongar 24.12.2011*

<div class="yazi"><img align="left" alt="Keşfin yeniden icadı ya da demokratikleşen bilim" border="0" src="http://www.taraf.com.tr/fotoraflar/makaleler/kesfin-yeniden-icadi-ya-da-demokratiklesen-bilim_8128_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Bir ışık-gölge oyunu gibi geçiyor hayatın içinden. Onu görebiliyorum. Henüz akların yumuşatmadığı siyah sakalları ve bembeyaz teniyle, vaktiyle Pisa Üniversitesi’nde dersini verdiği o tılsımlı sanatı andırıyor çehresi; <strong>chiaroscuro</strong> konuşuyor, <strong>chiaroscuro</strong> düşünüyor. Biraz da böyle ışıklı gölgeli konuşup düşünebilmesi sayesinde, resmin geometrisiyle uğraşmayı çoktandır bıraktı; artık Padua’da aklın geometrisini çalışıyor, matematik öğretiyor ve verdiği her molada tefekkürle gökyüzüne dikiyor gözlerini. Otuz üç yaşında. Güneşi kâh susup kâh şakıyarak etrafımızda dört dönen bir hanende, ayı ise ışığı kendinden menkul kristal bir küre olmaktan kurtaracağı, kendi deyişiyle, <strong>“dünyayı göklere çıkarıp,”</strong> evreni merkezsiz bırakacağı, bütün bunların kefaretini de evhapsinde ödeyeceği kırk beş yılı daha olduğunu bilmiyor henüz. Toscana Dükü İkinci Ferdinando de’ Medici’ye <strong>“mütevazı köleniz ve sadık tebanız”</strong> diye imzalayacağı büyük eseri <strong>Dialogo dei due massimi sistemi del mondo</strong>’nun (İki Büyük Dünya Sistemi Hakkında Diyalog) notlarını tutmaya yeni başlamış; aklı her şeyden çok med-cezirde o sırada, denizlerle gökler arasındaki cilveli ilişkinin esrarını çözmeye çalışırken, keşfinin kendisini de değiştireceğini sezdiği için olsa gerek, <strong>“Kim daha yükseklerdeki bir noktaya ulaşmayı hedeflerse, kendini o denli farklı kılmaya çalışır” </strong>diye yazıyor bir köşeye. Medcezir üzerine yazmak istediğinde ise, bir eli diğerini tutuyor. Sonra oturup, kısa bir mektupta, kendisini anlayabileceğini hissettiği yegâne insana itirafta bulunuyor: <strong>“Sizin gibi daha çok insan olsaydı, düşüncelerimi yayımlamaya cesaret ederdim. Olmadığına göre sessizliğimi koruyacağım.”</strong></p>
<p>Yirmi yedi yaşındaki meslektaşı ise hiç geciktirmediği cevabında, belki biraz da gençliğin cevvalliğiyle cesarete davet ediyor onu: <strong>“Hareket ettiklerini hissetmedikleri için, her an hareket halinde olduklarına bir türlü inanmayanlar sadece sizin İtalyanlarınız değil; Almanya’daki bizler de bu fikre hiç sıcak bakmıyoruz. Ama kendimizi güçlüklerden korumanın yolları var, aziz dostum… İyimser olun ve görüşlerinizi herkese açıklayın. Eğer yanlış düşünmüyorsam, Avrupa’daki seçkin matematikçilerden pek azı bizlere karşı çıkacaktır. Gerçeğin kudreti o denli büyük.”</strong></p>
<h3><br/>Duvara karşı dev bir fırsat...</h3>
<p>Nerede durduğumuzu, daha doğrusu nerede döndüğümüzü bize öğreterek insanlığın en büyük zihinsel devrimlerinden birine imza atan Galileo Galilei ile Nicholas Kepler’in, 1597’deki yazışmalarını okurken, dört küsur asır öncesinin bugün bulunduğumuz yere ne kadar uzak ve tuhaf biçimde ne kadar da yakın olduğunu düşündüm. Kopernik’in kendilerinden yüz elli yıl önce açtığı yolda, o yolu değiştirerek yürümek isteyen iki genç bilimadamının birbirlerine duydukları ihtiyaç, rekabetlerini besleyen hırstan bile daha güçlü, kibirlerini bileyen zekâdan bile daha keskindi. Hiç yıkılmayacak gibi görünen bir duvarı yıkmaya girişen herkes bu ihtiyacı bilir. Hayata ilişkin algımızı ve haliyle de hayatımızı değiştirmeye niyet eden bir cüret, her devirde yeni suç ortakları arar kendine.</p>
<p>İnsanı <strong>“suç ortaklığına”</strong> kışkırtan bir kitap okuyorum şimdi. Dokuz yaşındaki kızımdan bana yaşgünü hediyesi. İçine, gençliğini ele veren harflerle<strong> “Çünkü ben de bilimi seviyorum” </strong>yazmış. Kitabın adı, <strong>Reinventing Discovery: The New Era of Networked Science</strong> (Keşfi Yeniden İcat Etmek: Ağlı Bilimin Açtığı Yeni Çağ). Yazarı, 1974 Avustralya doğumlu, Kanada’da mûkim fizikçi Michael Nielsen, Galileo’yu, Kepler’i anlatmıyor ama beni kütüphanemin eskileri arasında eşindirmeye yeten çarpıcı bir tezi var: <strong>“Galileo’nun, Newton’ın ve çağdaşlarının en büyük mirası çağ değiştiren buluşlar değil, bilimsel keşif yönteminin kendisi, tabiatın nasıl işlediğini anlamanın yoluydu. On yedinci yüzyılın başında, en ufak bilimsel ilerleme bile sıradışı bir deha gerektiriyordu. Dönemin bilimadamları, bilimsel keşfin yöntemini geliştirmekle, on yedinci yüzyılın sonunda bu tür bilimsel ilerlemelerin seri imalata dönüşmesini, her ciddi bilimsel araştırmadan beklenen doğal bir sonuç haline gelmesini sağladılar. Önceleri deha gerektiren şey rutinleşti ve bilim patlama yaptı.”</strong></p>
<p>Nielsen, bilimsel ilerlemenin gündelikleşmesine ilişkin asıl büyük sözünü ise o güne değil, bugüne dair söylüyor:<br/><br/><strong>“Keşiflerin yapılış yolunu ilgilendiren iyileştirmeler, tekil bir keşiften çok daha önemlidir.
                                    	<br/><br/>
<a class="lnk2" href="/web/20120203175257/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](http://www.taraf.com.tr:80/yasemin-congar/makale-kesfin-yeniden-icadi-ya-da-demokratiklesen-bilim.htm), [web.archive.org (arşiv bağlantısı)](http://web.archive.org/web/20120203175257/http://www.taraf.com.tr:80/yasemin-congar/makale-kesfin-yeniden-icadi-ya-da-demokratiklesen-bilim.htm)
# Üç ayrı Irak ve ABD

*Yasemin Çongar 27.12.2011*

<div class="yazi"><p>Saddam Hüseyin’i deviren Amerikan işgali dokuz yıl sonra resmen sona erdi ama geride kalan ülkenin bütünlüğünü koruması zor görünüyor. Bağdat’ta yayımlanan <strong>El Sabah</strong> gazetesi, Amerikan askerlerinin ülkeden çıkışını anlatan karikatüründe durumu iyi özetlemiş: Önde, üniformaları içinde iki Amerikan askeri yürüyor; arka planda kalan Irak’ın üç önemli siyasetçisi, ülkeyi çekiştirip dururken, askerlerden biri diğerine, <strong>“Onları barış ve huzur içinde bıraktık”</strong> diyor.</p>
<p>Barış ve huzur bir yana, bugün Irak’ta, meşruiyeti genel kabul gören ortak bir devlet yapısından söz etmenin bile güç olduğu söylenebilir. Son bir haftadır devam eden kavgada sarfedilen sözlere ve o sözlerin sahiplerine bakınca,<strong> “Irak’ı yönetenlerin Irak’a güvenmediği” </strong>sonucunu çıkarmamak imkânsız. Cumhurbaşkanı Kürt, Başbakanı Şii Arap, Meclis Başkanı Sünni Arap olan Irak’ta, bu görev bölüşümünün verdiği “uyum” görüntüsü, en karamsar tahminlerden bile daha hızlı çöktü; işgalin 15 aralıkta resmen bitmesiyle birlikte temayüz eden kavga, <strong>“Irak’ın ortak bir geleceği var mı”</strong> sorusunu, herkesin kafasının gerisindeki yerinden alıp, gündemin tepesine taşıdı.</p>
<p>Amerikan askerlerinin Irak’tan çıkmasından 24 saat sonra, Şii Başbakan Maliki Sünni Cumhurbaşkanı Yardımcısı Haşimi hakkında,<strong> “ölüm mangaları besleyip, bir intihar saldırısını finanse etmekten” </strong>tutuklama kararı çıkarttı. Haşimi kaçıp, Kürt Cumhurbaşkanı Talabani’ye sığındı. Talabani başında durduğu devletin adaleti hakkında,<strong> “Haşimi mahkemeye çıkmayı ancak davanın adil olacağı konusunda yeterli güvence verilirse kabul eder” </strong>diye açıklama yaptı. Haşimi de, ülkenin başbakanı için <strong>“Saddam Hüseyin’den beter bir diktatör” </strong>dedi ve AFP ’nin<strong> “Yargılanmak üzere Bağdat’a dönecek misiniz”</strong> sorusuna net cevap verdi:<strong> “Tabii ki hayır!”</strong></p>
<p>Bu arada, Sünni Başbakan Yardımcısı ve Haşimi gibi Irakiya İttifakı üyesi olan Mutlak da, Başbakan Maliki tarafından <strong>“terörizm”</strong> ile suçlanıyor.
                                    	<br/><br/>
<a class="lnk2" href="/web/20120228124335/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-uc-ayri-irak-ve-abd.htm), [web.archive.org (arşiv bağlantısı)](http://web.archive.org/web/20120228124335/http://www.taraf.com.tr:80/yasemin-congar/makale-uc-ayri-irak-ve-abd.htm)
# Irak’taki kavga ve Barzani’nin planı

*Yasemin Çongar 28.12.2011*

<div class="yazi"><p>Irak Savaşı’nın ezeli muhaliflerine kötü bir şaka gibi gelmesi muhtemel olan, asıl ironisini ise söyleyen kişinin<strong> “hem Irak Savaşı’na muhalif hem de işgali bitiren adam”</strong> olmasında bulan bir sözle başlayalım: <strong>“Biz Iraklılara büyük fırsat verdik, bu fırsatı nasıl kullanacakları onlara kalmış.”</strong></p>
<p>Tahmin edeceğiniz üzere, bu söz ABD Başkanı’na ait. Barack Obama, Noel tatilinin hemen öncesinde Irak’ta başgösteren ciddi krizle ilgili olarak danışmanlarını Beyaz Ev’de topladı ve <strong>New York Times</strong> ’a göre, Washington’ın bu krize doğrudan müdahale etmeyeceğini, <strong>“Yapacağımızı yaptık, gerisi Iraklılara kalmış” </strong>diye açıkladı. Obama’nın mesajı, <strong>“ABD’nin Irak’a yeniden asker göndermesi ihtimal dışı” </strong>diye yorumlanıyor; yani işgal günlerine asla dönüş yok. Ancak Irak’taki kavganın akla getirdiği kötü ihtimaller gerçekleşirse, ABD’nin duruma <strong>“seyirci”</strong> kalması güçleşir; seyretmek de, müdahale etmek de 2012 kasımında seçmenden yeniden oy isteyecek olan Obama’ya büyük maliyet getirebilir.</p>
<p>Dün bu sütunda, Irak’ın giderek diktatörleşme eğilimleri gösteren Şii Başbakanı Maliki’nin, Sünni Cumhurbaşkanı Yardımcısı Haşimi hakkında tutuklama kararı çıkartmasıyla tırmanan krizden bahsetmiştim. Bugün devamını getirmek üzere yazının başına oturunca, Irak’taki krizin arka planı kadar, potansiyel vahameti konusunda da fikir veren iki haber dikkatimi çekti. Birincisi, ABD işgalinin bitmesinden bu yana toplam seksen kişinin öldüğü bombalı saldırıları <strong>“Irak’taki El Kaide”</strong> örgütünün üstlenmesiydi. Örgüt, bunu niye yaptığını, <strong>“Cezaevindeki zayıf Sünnilere destek ve infaz edilenlerin intikamı için. İranlıların projesi çirkin yüzünü gösterirken El Kaide eli kolu bağlı oturmayacak”</strong> diye açıklamış. Son cümlenin meali: Ortadoğu’nun en kanlı örgütü, Maliki hükümetinin son manevralarının arkasında olduğuna inanılan Tahran’a <strong>“gözdağı”</strong> verirken, Şiileri de<strong> “iç savaşla”</strong> tehdit ediyor.</p>
<p>İkinci haber ise Tahran kaynaklı; İran Kara Kuvvetleri Komutanı Hasan Firuzabadi<strong>, “İslami Cumhuriyetimiz, dost ve kardeş Irak halkıyla her türlü askerî, savunma ve güvenlik işbirliğini ilerletmeye hazırdır”</strong> demiş.
                                    	<br/><br/>
<a class="lnk2" href="/web/20120220174938/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-irak-taki-kavga-ve-barzani-nin-plani.htm), [web.archive.org (arşiv bağlantısı)](http://web.archive.org/web/20120220174938/http://www.taraf.com.tr:80/yasemin-congar/makale-irak-taki-kavga-ve-barzani-nin-plani.htm)
# Sınırda üç hakikat

*Yasemin Çongar 30.12.2011*

<div class="yazi"><p>Seksen sekiz yıllık Türkiye Cumhuriyeti yeni bir yıla daha elleri kanlı giriyor. <strong>Lâfı dolandırmaya ne hacet; bu kanı devlet akıttı ve bu kan halkın kanı… </strong>Sınırdaki katliamda birçoğu çocuk, yirmi dokuzu aynı aileden toplam otuz beş insan, Türk Silahlı Kuvvetleri’nin üzerlerine bomba yağdırması sonucu öldü.</p>
<p>Uludere’ye bağlı Ortasu Köyü’nün kaçakçılıkla geçinen ailelerinin kuşaklar boyunca hatırlayacağı, oğulları sigara yüklü katırların önünde eve dönerken can veren annelerin boğazlarında bir yumruk gibi kendi mezarlarına taşıyacağı çıplak gerçek bu. Katliamı önceki gece duymalarına rağmen on iki saat boyunca <strong>“çıt”</strong> çıkarmayan ve haberi artık gizleyemedikleri bir aşamada da ayrıntısına girmeyip, dün akşamki ana programlarını<strong> “Avrupa Birliği’nin sonu mu geldi” </strong>ve <strong>“Merkez Bankası’nın rolü nedir”</strong> gibi <strong>“cüretkâr”</strong> konulara ayırabilen ekran yüzsüzlerinin değiştiremeyeceği çıplak gerçek bu.</p>
<p><strong>Devlet bu katliamı niye yaptı?</strong></p>
<p>Aylarca,<strong> “Müzakere de neymiş, PKK’nın bileğini bükelim”</strong> diye kampanya yürütüp, hükümeti askerî stratejilere teslim olmaya teşvik etmişken, birkaç gün önce açılım paketinin “a”sını duyar duymaz <strong>“Sakın ha”</strong> diye celallenenler, dünden beri sağda solda<strong> “pek akıllı”</strong> cevaplarını sıralayıp duruyorlar ama gördüğüm kadarıyla içlerinden hiçbiri <strong>“Bilek bükme tercihimizin kaçınılmaz sonucu budur. Sivillere zarar vermeyen savaş diye bir şey yoktur” </strong>demiyor, diyemiyor. Devletle müzakere aşamasına gelmişken masayı tekmeleyip, yaz ortasında savaşı yeniden başlatarak bugünleri hazırlayan örgüt ise, nicedir susup sinmişken dün katliamdan kendisine rant devşirme sevdasıyla dile gelmişti ama onun sözcüleri arasında da, <strong>“Savaşı biz tercih ettik, olacağı buydu”</strong> diyene rastlamadım.</p>
<p>Şuna inanıyorum: Bugünkü birinci hakikatimiz, <strong>“devletin halkını katlettiği”</strong> ise, ikinci hakikatimiz de<strong> “bu katliamın, devletin ve örgütün ortak savaş tercihinin bir sonucu” </strong>olduğudur.
                                    	<br/><br/>
<a class="lnk2" href="/web/20121020172939/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/yasemin-congar/makale-sinirda-uc-hakikat.htm), [web.archive.org (arşiv bağlantısı)](http://web.archive.org/web/20121020172939/http://www.taraf.com.tr/yasemin-congar/makale-sinirda-uc-hakikat.htm)
# Boşluğa çember çizen hüzünlü hikâyeler

*Yasemin Çongar 31.12.2011*

<div class="yazi"><img align="left" alt="Boşluğa çember çizen hüzünlü hikâyeler" border="0" src="http://www.taraf.com.tr/fotoraflar/makaleler/bosluga-cember-cizen-huzunlu-hikayeler_7824_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Evet sonlu, evet sınırlı, evet bir çemberin içinde sabit, ama aynı zamanda çapı her an değişebilen bir şey hayat; mükemmel bir daire değil nihayetinde, şaşırtmacası bol bir elips. Benim gibi vaktiyle cebre düşkündüyseniz, yani öyle <strong>“Gidip kapısına dayandım abi”</strong> kabilinden değil de, <strong>“Hadi x’i, y’yi hesaplayalım”</strong> mânâsında cebirle eğlenmişliğiniz varsa geçmişte, ihtimal o ki, sanal bir elipsin en uç noktaları arasındaki ilişkinin iki bilinmeyenli denklemini çözerek, boşluğa hiç yoktan bir çember çizebilmekten duyduğunuz tatmin, bana geldiği gibi size de bugün hâlâ tanıdık gelecektir.</p>
<p><strong>Her hayatın bir denklemi olduğunu düşünmek, cebir malûllerine özgü bir durum mu bilmiyorum.</strong> Ama insan, zamanın içinden belli belirsiz süzülürken kendi merkezine kâh çok yakın kâh alabildiğine uzak duran <strong>“ince uzun bir elips”</strong> gibi hep biraz kırılgan mı, yoksa geçerken bıraktığı bariz izle başka hayatların yörüngesini çizerek zamana kendince direnirken, çeperiyle merkezi arasındaki emniyetli mesafeyi de koruyan <strong>“yuvarlak bir elips”</strong> gibi olabildiğince sağlam mı yaşadığını sorgulamaya başladığında, kurtuluşunun artık cebirde değil edebiyatta olduğunu biliyorum.</p>
<h3><br/>İngiliz taşrasından “dünyalı” bir yazar</h3>
<p>Çeperleri birden fazla noktada kesişen ıssız hayatlarla ilgili hikâyeleri severim. Aşk ve arkadaşlık, en sahici tezahürlerini, yalnızlığı merkezinde tutan ilişkilerde mi buluyor yoksa?</p>
<p>Mesela siz... <strong>Birbirinize aynı sözleri söyleye söyleye konuşmayı unuttuğunuz insan bunu bilse de bilmese de, siz bu ortak sessizliğin kadrini biliyorsunuz elbet. Birlikteyken susmanın kaçınılmaz olduğu kadar, kurtarıcı da olabileceğini biliyorsunuz.</strong> Sarah Hall’u okuyorum şimdi. Britanya’nın bu genç ve güçlü yazarı, dört romandan sonra, bu kez tam size –tam bana— göre hikâyeler anlatmış; birlikte tükenen insanlarla ilgili sessiz hikâyeler. Koyu bir yalnızlığı çevreleyen eliptik hayatların kesiştiği sürprizli kavşaklar var bu hikâyelerde, birbirlerine şöyle bir dokunup geçtikleri tekinsiz teğetler var. Hayatın ta kendisi gibi görünen sabit bir hüzün var.</p>
<p><strong>The Beautiful Indifference</strong>, (Güzelim Kayıtsızlık) 1974 Cumbria doğumlu Hall’un, İskoçya’nın hemen güneyinde, İrlanda Denizi kıyısında, gölleri ve göletleriyle ünlü küçük bir taşra kontluğu olan memleketinin atlarını ve at yetiştiricilerini anlattığı İngiliz mi İngiliz bir macerayla başlıyor ama orada durmuyor; kitap, yedi ayrı hikâyede, savaşa teslim bir Afrika ülkesinin tehditkâr sahiline de taşıyor sizi, bir İskandinav gölünün engin huzursuzluğunu da, kaçamak aşkların küçücük bir otel odasına sinmiş kesif kokusunu da aynı kuvvetle solumanızı sağlıyor.</p>
<p>Bazen böyle olur, tesadüfen karşılaştığınız sağlam bir yazarın kaleminden çıkmış her şeyi hemen okumak istersiniz. <strong>The Beautiful Indifference</strong> da bende bu etkiyi yaptı, daha hikâyelerin sonunu getirmeden, Hall’un her ikisi de bol ödüllü <strong>How to Paint A Dead Man</strong> (Ölü Bir Adamın Resmi Nasıl Yapılır) ile <strong>The Electric Michelangelo</strong> (Elektrikli Michelangelo) romanlarını ısmarladım. Onları, kendime yeni yıl hediyesi niyetine okurken, yine şu malûm sorunun, <strong>“Bu kitaplar niye Türkçeye çevrilmez”</strong> sorusunun makûl bir cevabını arayacağım sanırım. Ama şimdilik<strong> The Beautiful Indifference</strong> vesilesiyle, İngiliz taşrasının bu <strong>“dünyalı”</strong> yazarıyla geç de olsa karşılaşmış olmaktan memnunum.</p>
<h3><br/>Bir ata bunu asla yapamazsınız</h3>
<p>Kitabın ilk hikâyesi <strong>The Butcher’s Perfume</strong> (Kasabın Parfümü), huyları ve aileleri birbirinden çok farklı iki genç kızın ilişkisini anlatıyor:<strong> “Arkadaşlık, bir gün aniden çıkmıştı ortaya; başlangıçta körpe bir fidan gibi biraz iğreti, sonra daha kuvvetli ve daha düz.
                                    	<br/><br/>
<a class="lnk2" href="/web/20120223013213/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](http://www.taraf.com.tr:80/yasemin-congar/makale-bosluga-cember-cizen-huzunlu-hikayeler.htm), [web.archive.org (arşiv bağlantısı)](http://web.archive.org/web/20120223013213/http://www.taraf.com.tr:80/yasemin-congar/makale-bosluga-cember-cizen-huzunlu-hikayeler.htm)
# Bağdat’ta kritik günler

*Yasemin Çongar 03.01.2012*

<div class="yazi"><p>Irak yeni yıla çok gergin girdi. 1 Ocak akşamı saat 21:15’te, Kürdistan’ın hemen güneyinde, başşehri Tikrit olan Salahaddin vilayetinde bir bombalı saldırı düzenlendi. Saldırının hedefi, Bağdat plakalı araçların olduğu konvoydu. Saldırıda, iki subayla bir er ağır yaralandı; üçü de Irak Maliye Bakanı Rafi el İsavi’nin korumasıydı. Saldırı sırasında İsavi, katıldığı bir cenazeden dönüyordu ve şans eseri yaralanmadan kurtuldu.</p>
<p>Bu, ilk bakışta, Irak için<strong> “sıradan bir olay.”</strong> Amerikan işgali sırasında, şiddet adeta Iraklıların gündelik tüketiminin parçası haline geldi; iki hafta önce işgalin resmen sona ermesi ardından yaşananlar da, güvenlik ve huzur adına fazla umut vermiyor. Ancak hedefinde İsavi’nin olması, saldırının <strong>“sıradan”</strong> bir şiddet eyleminden ziyade Bağdat’taki<strong> “Şii-Sünni kavgasının bir uzantısı”</strong> olduğunu düşündürüyor. Irak’ın en nüfuzlu Sünni siyasetçilerinden olan İsavi, malum, Şii Başbakan Nuri el Maliki tarafından <strong>“silahlı çete kurmakla”</strong> suçlanıyor. Maliki’nin Cumhurbaşkanı Yardımcısı Tarık El Haşimi ve Başbakan Yardımcısı Salih el Mutlak’tan sonra, İsavi’yi de siyaset dışı bırakma ve sürgüne zorlama çabası var. Dolayısıyla, bu saldırının arkasında Maliki’nin denetimindeki Şii güvenlik güçlerinin olması, eylemin bir Sünni vilayeti olan Salahaddin’de gerçekleşmesinin de, özerklik talebini dillendiren Sünnilere bir<strong> “uyarı mesajı”</strong> sayılması mümkün. Dün Irak’ın konuşulduğu siyasi kulislere hâkim olan bu şüpheyi, <strong>Washington Post</strong> ’un muhabirleri İsavi’nin kendisine sormuşlar; kısa bir SMS mesajıyla cevap vermiş: <strong>“İçişleri Bakanlığı’na olayı soruşturması için bir mektup yazıyorum.”</strong></p>
<p>İçişleri Bakanlığı, tıpkı Savunma ve Ulusal Güvenlik bakanlıkları gibi şu anda Maliki’nin <strong>“kişisel ofisi”</strong> gibi çalışıyor. Şii Başbakan, Irak’ın güvenlik bürokrasisini giderek artan ölçüde kendi denetimine aldı ve bu gücü, meşru<strong> “iktidar ortağı”</strong> olan Sünnileri safdışı bırakmak için kullanmaya başladı. Tutuklanmaktan Irak Cumhurbaşkanı Celal Talabani’nin himayesine sığınarak kurtulan Haşimi hakkındaki <strong>“yakalama emri”</strong> bu mekanizmanın marifetiydi.
                                    	<br/><br/>
<a class="lnk2" href="/web/20120223013414/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-bagdat-ta-kritik-gunler.htm), [web.archive.org (arşiv bağlantısı)](http://web.archive.org/web/20120223013414/http://www.taraf.com.tr:80/yasemin-congar/makale-bagdat-ta-kritik-gunler.htm)
# Keşke ‘Kasımpaşalı’ kalabilseydi...

*Yasemin Çongar 04.01.2012*

<div class="yazi"><p>Başbakan Erdoğan dün partisinin Meclis grubunda konuşurken çok alkışlanan iki cümle söyledi: <strong>“Ben Kasımpaşalı Tayyip olmaktan şeref duyarım. Ve Kasımpaşa’dan çıkan, oranın bir evlâdı olarak tüm halkımın da bizi bu makamlara getirmesinden dolayı bir hizmetkâr olarak milletime hizmet duymaktan onur duyarım.”</strong></p>
<p>Bilmiyorum, kendi marazına doğru teşhis koymaya en fazla yaklaştığı cümlelerin bunlar olduğunun farkında mıydı Erdoğan? Farkında olsa söyler miydi?</p>
<p>Başbakan, <strong>“ustalık”</strong> döneminde giderek daha fazla benimsemiş göründüğü üslûbuyla, bir Kasımpaşalı’dan ziyade bir Ankaralı’ya benziyor. Asıl sorun da bu zaten. Başbakan’ın zihnine musallat olan asıl maraz bu.</p>
<p>Bu öyle bir maraz ki, giderek <strong>“Kasımpaşa’nın evlâdı”</strong> olmaktan çıkarıp, <strong>“Ankara’nın sözcüsü”</strong> haline getiriyor Erdoğan’ı; politikasıyla, söylemiyle, zihniyetiyle giderek içinde <strong>“daha az halk, daha çok devlet” </strong>olan bir siyasetçiye dönüşüyor. Dönüştükçe eskiyor, eskidikçe kendinden önceki Ankaralılara benziyor, onlar gibi körleşiyor, koflaşıyor, kötüleşiyor.</p>
<p>Bir siyasetçi düşünün ki, halkı onu devleti yönetmesi ve yönetirken değiştirmesi için üç kez üst üste, hem de büyük bir teveccühle seçmiş; devletin hâkim zihniyetinin temel direği olan Anayasa’yı değiştirmek istediğinde sandıklar gürlemiş; Kürt meselesini çözme vaadinde bulunduğunda, hatta bunun için PKK ile müzakereye onay verdiği ortaya çıktığında oyları azalmamış, artmış.</p>
<p>Bir siyasetçi düşünün ki, halkı onu tam da<strong> “Kasımpaşalı”</strong> olduğu için, halkın içinden geldiği için, devletin sillesini yediği ve devlete kafa tuttuğu için, devleti değiştirmek gerektiğini söylediği ve bunu denediği için seviyor. Bir siyasetçi düşünün ki, başka devletlerin yöneticilerine <strong>“Siz öldürmeyi iyi bilirsiniz”</strong> diye çıkıştığı ve <strong>“Kendi halkını katleden bir yönetimin meşruiyeti kalmaz; bırak git”</strong> çağrısı yaptığı zaman, kendi halkının da, o devletlerin zulmünü çeken halkların da baştacı oluyor.</p>
<p>Ve aynı siyasetçi, aynı Erdoğan, gün gelip kendi devletine ait jetler, kendi devletinin yanlış istihbaratıyla, yanlış hedefe kilitlenip, kendi halkını bombalayarak, çoğu çocuk yaşta otuz beş insanı öldürdüğünde <strong>“gık” </strong>diyemiyor; ne devletin sillesini yemiş bir halk çocuğundan, bir Kasımpaşalı’dan beklenecek <strong>“insanî” </strong>tepkiyi görebiliyoruz ondan ne de devleti değiştirecek, Kürt meselesini çözecek diye kendisine umut bağlanan bir siyasetçiden beklenecek <strong>“demokrat”</strong> tepkiyi.
                                    	<br/><br/>
<a class="lnk2" href="/web/20120223031206/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-keske-kasimpasali-kalabilseydi.htm), [web.archive.org (arşiv bağlantısı)](http://web.archive.org/web/20120223031206/http://www.taraf.com.tr:80/yasemin-congar/makale-keske-kasimpasali-kalabilseydi.htm)
# Videodaki hakikat

*Yasemin Çongar 10.01.2012*

<div class="yazi"><p>Komutan bir video izliyordu. Havadan çekilmiş anlık arazi görüntüleriydi bunlar. Dikkatle bakınca, kalabalık bir grubun hareket halinde olduğu seçiliyordu. Komutana aktarılan bilgi, gruptakilerin örgüt mensubu oldukları yönündeydi. Bilgiyi veren İstihbarat Örgütü’nden bir yetkiliydi ama komutan, istihbaratın kaynağını da ayrıca sorma ihtiyacı hissetti. Kaynak, istihbaratçıların bölgedeki muhbirlerinden birinin telefonda anlattıklarıydı. İstihbarat yetkilisi, muhbirin <strong>“güvenilir”</strong> olduğunu söylüyor, muhbir de bölgedekilerin örgüt mensubu olduğunu kesin ifadelerle doğruluyordu. Komutan kararını verdi; jetlerin iki ayrı hedefi bombalamasını emretti.</p>
<p>İki dakika sonra operasyon tamamlanmıştı. Havadan alınan videoda bu kez bir ateş topu ve yerden mantar şeklinde yükselen bir duman bulutu vardı. İki hedef de tam isabetle vurulmuştu. Bombardımandan sadece birkaç insanın sağ kurtulduğu görüntülerden anlaşılıyordu.<br/><br/><strong>Saldırıda ölenlerin büyük bölümünün sivil köylüler olduğunun netleşmesi ise birkaç saat sürdü.</strong></p>
<h3><br/>Bidonlarıyla mazot almaya gelmişlerdi</h3>
<p>Bu anlattıklarım, 4 Eylül 2009’da yaşandı. “Komutan” dediğim kişi, Georg Klein, Federal Alman Silahlı Kuvvetleri <strong>Bundeswehr’</strong>de görevli bir <strong>Oberst </strong>yani albaydı. İncelediği görüntüler, Afganistan’ın kuzeyindeki Kunduz Vilayeti’nin kırsalını gösteriyordu. Görüntülerde NATO’ya ait iki yakıt tankeri ve yüz elli kadar insan vardı. Alman istihbaratçılarının işbirliği yaptığı Afgan muhbir, Taliban tarafından kaçırılan yakıt tankerlerinin saldırı amacıyla kullanılacağını, tankerlerin çevresindekilerin Taliban mensubu savaşçılar olduğunu bildirmiş, ısrarlı sorular üzerine bu bilgileri teyit etmişti.</p>
<p>Bölgedeki uluslararası güce komuta eden Albay Klein, bombardıman emrini tek başına verdi. Uluslararası güç bünyesindeki ABD Hava Kuvvetleri’ne ait iki F-15E saldırı jeti de 250’şer kiloluk iki GBU-38 bombası atarak emri ifa etti. Bombalar iki yakıt tankerini vurdu ve sonradan kesinleşen rakamlara göre, 142 insanın canını aldı. O 142 kişiden en az 100’ünün silahsız olduğu ortaya çıktı. Tankerlerden mazot alıp, karaborsada satmak için boş bidonlarıyla araziye gelmiş yoksul Afgan köylüleriydi onlar.</p>
<h3><br/>Gizlenen görüntü istifalara yol açtı</h3>
<p>Alman hükümeti olayla ilgili ilk açıklamasında ölenler arasında <strong>“sivil”</strong> bulunmadığını, hedef alınanların tümüyle Taliban mensubu olduğunu bildirdi.
                                    	<br/><br/>
<a class="lnk2" href="/web/20120223023631/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-videodaki-hakikat.htm), [web.archive.org (arşiv bağlantısı)](http://web.archive.org/web/20120223023631/http://www.taraf.com.tr:80/yasemin-congar/makale-videodaki-hakikat.htm)
# Başbakan cevap vermeli

*Yasemin Çongar 11.01.2012*

<div class="yazi"><p>Başbakan dün AKP grubunda konuşurken Uludere’de devletin bombardımanında ölen otuz dört insan için,<strong> “Orada hayatını kaybedenler bizim kardeşlerimizdir. Biz, kardeşlik hukukunun gereği neyse, samimiyetle, açık yüreklilikle, hasbiyelikle onu yerine getireceğiz ve getiriyoruz” </strong>dedi.</p>
<p>Erdoğan’ın sözündeki <strong>“yerine getireceğiz”</strong> vaadine hâlâ büyük bir safiyetle inanmak istiyorum hakikaten ama <strong>“yerine getiriyoruz” </strong>kısmının doğru olmadığını da samimiyetle görüyorum.</p>
<p>Keşke Başbakan doğru söylüyor olsaydı. Hadi bir an için söylediği şeye kendisinin inandığını varsayalım, keşke bu sözlerine başkaları da inanabilseydi.</p>
<p>Mesela, <strong>“bizim kardeşlerimiz”</strong> dediği kurbanların aileleri inandırıcı bulsalardı Başbakan’ı… Keşke Gülyazı’dan, Ortasu’dan köylüler çıkıp,<strong> “Bu olayda çok acı çektik ama Allah’ı var, devletten de, hükümetten de kardeşlik gördük”</strong> diyebilselerdi, bunu söylemelerinin zemini olsaydı; Erdoğan’a güvenmek için bir neden, her şeye rağmen bir ümit vesilesi bulabilselerdi keşke katliam sonrası yaşananlarda.</p>
<p>Bunun böyle olmadığını biliyoruz. Yakınlarının iç organlarını yerlerden toplayıp, cesetlerini katırlara yükleyip, sağdan soldan yetiştirilen tabutlara yerleştiren köylülerin, o tabutların önünde cenaze namazı kılarken de, kefenlerin üzerine toprak atarken de<strong> “yalnız” </strong>olduklarını, onlara en büyük acıyı yaşatan devletin, acıyı sarmak için yanlarında olmadığını biliyoruz. Başbakan Yardımcısı Beşir Atalay’ın iki gün sonra yaptığı acele bir taziye ziyareti var –ki ona da şükür– ama Başbakan’ın kendisinden, ailesinden, bakanlarından ya da vekillerinden <strong>“kardeşlik hukukuna”</strong> uygun bir şefkat cümlesi, bir saygı ifadesi, bir içten dua işittiniz mi? AKP’yi sevenler, AKP’ye oy verenler, AKP’liler, hepiniz sorun kendinize, soralım: Aklınıza yer eden böyle bir cümle var mı? Uludere’deki otuz dört ölümün ardından hükümetten somut bir<strong> “samimiyet, bir hasbiyelik, bir açıkyüreklilik, bir kardeşlik” </strong>ifadesi işiteniniz var mı hakikaten?</p>
<p>Otuz iki yaşındaki korucu eşi Felek Encü’nün bombardımanda ölen on üç yaşındaki oğlu Erkan’ın ardından söylediklerini ise hükümeti bilmem ama bizler işittik. Arkadaşımız <strong>Tuğba Tekerek</strong> Ortasu’ya gidip, Felek Encü’yü dinledi ve yazdı çünkü.
                                    	<br/><br/>
<a class="lnk2" href="/web/20120223015519/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-basbakan-cevap-vermeli.htm), [web.archive.org (arşiv bağlantısı)](http://web.archive.org/web/20120223015519/http://www.taraf.com.tr:80/yasemin-congar/makale-basbakan-cevap-vermeli.htm)
# Faşist temaşaya Milli Eğitim darbesi

*Yasemin Çongar 13.01.2012*

<div class="yazi"><img align="left" alt="Faşist temaşaya Milli Eğitim darbesi" border="0" src="http://www.taraf.com.tr/fotoraflar/makaleler/fasist-temasaya-milli-egitim-darbesi_9229_orijinal.jpg" style="border-right-width:10px; border-color:#FFFFFF"/><p><strong>"Doku”</strong> gibi, <strong>“dokuma”</strong> gibi, <strong>“dokunmak”</strong> gibi doğasının sahtelik kaldırmadığına inandığım kelimelerle çatışan haşin bir sûnîliği vardı o kumaşın. Değil dokuma, kumaş bile denemeyecek kadar plastikti aslında, düpedüz sahteydi. <strong>“Naylon jarse”</strong> miydi neydi adı; insan tenine aykırı bir şey; elimi üzerinde gezdirince içim elyaflanırdı, üzerime geçirdiğimde cam kesikleri kaplardı sanki bedenimi.</p>
<p>Mecburen giyerdim. Bacak kısımları lastikli krem rengi dar mayolarımız vardı; onların üzerine, aynı malzemeden mini mini eteklerimiz, kimimizinki portakal rengi, kimimizinki siyah… Elimize, bir oraya bir buraya salladığımız, çevirip halka yapıp içinden geçerek herkesi pek şaşırttığımız fularlar tutuşturmuşlardı. Ayaklarımıza da plastik bir şeyler geçirdiğimizi hatırlıyorum;<strong> “yok devenin bale pabucu”</strong> kabilinden babetlerdi herhalde.</p>
<p>Öyle nefret etmişim ki o kıyafetten ve o kıyafetin sebeb-i hikmeti olan bol marşlı, bol türkülü, bol Rimsky-Korsakov’lu ve hatta Debussy’li o hantal, bıngıl, o bitmek bilmez akrobasi provalarından öyle bıkmış ve o provalarda üç ay boyunca Allah’ın her günü, hangi bacağımı nereye kaldıracağımı bir türlü öğrenememişken bu ağlanacak halime inatla güldüğüm için uzun boylu, dik duruşlu, kızgın bakışlı beden eğitimi hocasının tiz zılgıtını yemekten öyle usanmışım ki, yirmi sekiz yıl sonra hatırasını güya dalga geçerek yazmak bile içimi ince ince kıyıyor hâlâ.
                                    	<br/><br/>
<a class="lnk2" href="/web/20120418212135/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-fasist-temasaya-milli-egitim-darbesi.htm), [web.archive.org (arşiv bağlantısı)](http://web.archive.org/web/20120418212135/http://www.taraf.com.tr:80/yasemin-congar/makale-fasist-temasaya-milli-egitim-darbesi.htm)
# Eski devlet, yeni devlet

*Yasemin Çongar 17.01.2012*

<div class="yazi"><p>Başbakan Erdoğan’ı yakından tanıyanlar, onu en çok rahatsız eden –ve aslında en fazla ciddiye aldığı– eleştirinin, <strong>“giderek Ankaralılaştığı, devleti dönüştürmek yerine kendisinin devlete dönüştüğü”</strong> eleştirisi olduğunu söylüyorlar. Hasan Cemal de geçenlerde yazmıştı. Cemal’in 2011 nisanında, <strong>“Erdoğan Kürt sorununda bürokratlaştı mı, Ankaralılaştı mı”</strong> diye soran bir yazısından rahatsız olan Başbakan, onu ilk kez bizzat telefonla arayarak, <strong>“Ankaralılaşmadım”</strong> deme ihtiyacını hissetmiş.</p>
<p>Doğrusu, Erdoğan’ın son birkaç açıklamasında da izleri görülen bu rahatsızlıkta her şeye rağmen bir <strong>“umut kırıntısı”</strong> buluyorum ben. Erdoğan’ın haftasonunda Marmaray töreninde sarfettiği şu cümleler mesela:<br/><br/><strong>“Biz, Ankara’nın dehlizlerinde, labirentlerinde, derin koridorlarında kaybolmadık. Tam tersine tüm o dehlizleri, labirentleri, derin koridorları ve derin ilişkileri deşifre ettik. Dokuz yıl boyunca Ankara milletin iradesi yönünde dönüşmüştür, dokuz yıl boyunca Ankara’yı dönüştüren bizim hükümetimiz olmuştur.”</strong></p>
<p>Bu sözler kısmen makbul bence, çünkü bir yandan AKP’nin <strong>“derin ilişkileri deşifre etme”</strong> iradesiyle başlattığı işler, ilerlettiği süreçler hakikaten var bu memlekette ve, diğer yandan, Erdoğan’ın şimdi böyle konuşması <strong>“Ankaralılaşmayı”</strong> hâlâ zül kabul ettiğini, devlete dönüşmeyi kendi değerlerine ve toplumun beklentilerine hâlâ aykırı bularak reddettiğini gösteriyor.</p>
<p>Ama –kocaman bir <strong>“ama”</strong> ile devam ediyorum– Başbakan’ın <strong>“Ankaralılaşmadım”</strong> diye kendini savunmak zorunda kalması bile bizatihî bir <strong>“farkındalığı”</strong> yansıtıyor aynı zamanda. Son dönemde, <strong>“devleti dönüştürme”</strong> çabasından giderek uzaklaştığı ve devletle –o eski, o derin, o kirli devletle– giderek daha fazla özdeşleştiği izlenimini veren Erdoğan’ın, bu izlenime karşı çıkma ihtiyacı, biraz da bunun toplumdaki karşılığını bilmesinden, bu izlenimi besleyen söz ve kararlarının ve kimi hallerde de sessizliğinin ve ataletinin kendisini iktidara taşıyan toplumsal tabanı rahatsız ettiğini kavramasından kaynaklanıyor.
                                    	<br/><br/>
<a class="lnk2" href="/web/20120223013218/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-eski-devlet-yeni-devlet.htm), [web.archive.org (arşiv bağlantısı)](http://web.archive.org/web/20120223013218/http://www.taraf.com.tr:80/yasemin-congar/makale-eski-devlet-yeni-devlet.htm)
# Hepiniz Hayalsiniz

*Yasemin Çongar 18.01.2012*

<div class="yazi"><p>Rakel Dink susuyor. Mahkeme son kararını açıklamış. Herkes, ne diyecek diye ona bakıyor bir an. O susuyor. Beş yıl önce,<strong> “çutağım”</strong> dediği, <strong>“sevgilim”</strong> dediği kocasına, bütün bir memleketin önünde dimdik durup veda ederken,<strong> “Bu sessiz sevgi biraz olsun bize güç katıyor… Bugün sessizlik ile büyük bir ses yükselteceğiz. Bugün derinliklerin ışığa yükseldiği günün başlangıcıdır” </strong>diyerek hepimize metanet çağrısı yapan bu güzel kadın şimdi susuyor.</p>
<p>Onun sessizliğinden daha kuvvetli bir çığlık olabilir mi?</p>
<p>Beş yıl önce çutağını, sevgilisini, kocasını sırtından vuranlardan söz ederken, “Yaşı kaç olursa olsun, on yedi veya yirmi yedi, katil kim olursa olsun, bir zamanlar bebek olduklarını biliyorum. Bir bebekten bir katil yaratan karanlığı sorgulamadan hiçbir şey yapılmaz kardeşlerim” diyerek, hepimizi tek nefeste merhamete ve mücadeleye çağıran bu güçlü kadın şimdi susuyor.</p>
<p>Onun sessizliğinden daha kuvvetli bir çığlık olabilir mi?</p>
<p>Bu çığlığın bir meali de var elbet. Beş yıl önce, gün ortasında katledilen kardeşlerini kalpleriyle sahiplenenlerin, duydukları isyanda birleşip, <strong>“karanlığı sorgulamak”</strong> için kenetlenenlerin içinden<strong> “Hepimiz Hrantız”</strong> diye yükselmişti o çığlık.</p>
<p>Şimdi, beş yıl sonra, savcısının <strong>“Bu cinayeti simit satan çocukların tek başlarına işlemediği bellidir. Ergenekon örgütünün Trabzon ayağının işlediği bir cinayettir bu” </strong>dediği; mağdur avukatlarının <strong>“Bu cinayet Ergenekon’u da aşan devâsâ bir örgütün işi”</strong> diye tarif ettiği; delillerinin bizzat devlet tarafından imha ve gözardı edilmesiyle tıkanıp kaldığı bilinen bu dava sözümona bittiğinde, bitirilmek istendiğinde, bu kez, <strong>“Bilmedikleri bir şey var”</strong> diye mealini buluyor aynı çığlık:<strong> “Biz bitti demeden, bu dava bitmeyecek!”</strong></p>
<p>Böyle yazmak istiyorum hakikaten; buna inanmak istiyorum.
                                    	<br/><br/>
<a class="lnk2" href="/web/20120223012109/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-hepiniz-hayalsiniz.htm), [web.archive.org (arşiv bağlantısı)](http://web.archive.org/web/20120223012109/http://www.taraf.com.tr:80/yasemin-congar/makale-hepiniz-hayalsiniz.htm)
# Hükümet, Hrant için neler yapmadı neler...

*Yasemin Çongar 20.01.2012*

<div class="yazi"><p>Hrant Dink Cinayeti Davası’nda, Avukat Fethiye Çetin’in deyişiyle <strong>“en büyük dalgayı en sona saklayan”</strong> 14. Ağır Ceza Mahkemesi Heyeti Başkanı Rüstem Eryılmaz’ın açıklamalarını <strong>“tarihî bir itiraf”</strong> niyetine okumak mümkün. Eryılmaz, önce Vatan Gazetesi’ne, ardından kanal kanal dolaştığı televizyonlara konuştu. Söylediklerinin özeti şu:<br/><br/><strong>“Örgüt suçlamasından herkesi beraat ettirdik ama bu, ortada örgüt olmadığı anlamına gelmez… Bu cinayet, birkaç simitçinin işi gibi basite indirgenemez. Bence de basit bir cinayet değil ama basit olmadığını gösteren delillere ulaşamadık… Bu cinayet Yasin Hayal’in kafasından çıkmış bir fikir değil. Azmettiren birilerinin olması gerekir. Bu nedenle karardan şahsen ben de tatmin olmadım.”</strong></p>
<p>Bu açıklamaları işiten her makul insan, Başbakan Yardımcısı Bülent Arınç gibi isyan edecektir elbet. Arınç, <strong>“Hâkimler verdikleri kararla konuşurlar. Delil durumu ve vicdanlarına göre karar verirler”</strong> derken haklı.</p>
<p>Hâkim Eryılmaz, dünkü açıklamalarıyla bir yandan kendi<strong> “vicdanına göre”</strong> karar vermediğini itiraf etmiş oldu. Diğer yandan, Eryılmaz’ın, davanın beşinci yılında <strong>“örgüt suçundan” </strong>beraat üstüne beraat kararı vermesini<strong> “delil yetersizliğine”</strong> bağlaması da, temsil ettiği mahkemenin delillerin toplanması ve değerlendirilmesi konusundaki aczinin itirafıdır. Dün <strong>“Cinayetin arka planı olması muhtemel”</strong> diyen Eryılmaz, önceki gün <strong>“Cinayetin arka planı yoktur”</strong> anlamına gelen bir karar vermiştir ve bunu, ortada hâlâ değerlendirilmeyi bekleyen deliller varken yapmıştır. Duruşma Savcısı Hikmet Usta’nın kararı temyiz ederken söylediği şu cümleleri not edelim:<strong> “Örgüt de var, delil de var, hem de fazlasıyla. Örgüt yapısının olmadığı gerekçesiyle beraat kararı vermek suretiyle yasaya aykırı davranıldığı anlaşılmaktadır.”</strong> Eryılmaz’ı medya kuşuna dönüştüren şey de, bu <strong>“yasaya aykırı”</strong> davranışı <strong>“hukukî” </strong>gösterme telaşı sanırım.</p>
<p>Nafile bir telaş; zira şaka gibi ama değil, sanıklardan biri hakkında karar vermeyi tamamen unutmuş bir Mahkeme Heyeti Başkanı’ndan söz ediyoruz ve onun, bu vaziyeti, dünyanın en tabiî hadisesiymişçesine, <strong>“Coşkun İğci konusu gözden kaçmış” </strong>diye açıklayıvermesi de, davanın ne kadar gayrıciddi görüldüğünü ortaya koyuyor zaten.</p>
<p>Gelelim, mahkemenin kararından <strong>“rahatsız”</strong> olduğunu gizlemeyen hükümetin bu sonucun hazırlanmasındaki rolüne... Dün<strong> “Hükümet ‘Hrant için, adalet için’ ne yapabilirdi de yapmadı”</strong> sorusunu sordum kendime ve cevabı ararken, Dink ailesinin avukatlarının 2011 başında hazırladıkları <strong>Dördüncü Yıl Raporu</strong>’nu yeniden okudum, son ayların davayı ilgilendiren gelişmelerine tekrar baktım.
                                    	<br/><br/>
<a class="lnk2" href="/web/20120419200135/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-hukumet-hrant-icin-neler-yapmadi-neler.htm), [web.archive.org (arşiv bağlantısı)](http://web.archive.org/web/20120419200135/http://www.taraf.com.tr:80/yasemin-congar/makale-hukumet-hrant-icin-neler-yapmadi-neler.htm)
# Mizaha en çok ihtiyaç duyduğumuz şu günlerde...

*Yasemin Çongar 21.01.2012*

<div class="yazi"><img align="left" alt="Mizaha en çok ihtiyaç duyduğumuz şu günlerde..." border="0" src="http://www.taraf.com.tr/fotoraflar/makaleler/mizaha-en-cok-ihtiyac-duydugumuz-su-gunlerde_7058_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***<br/><br/><strong>Verba volant, scripta manent</strong>. Harf değil ses olarak doğmasına rağmen uçmayıp kalmasını, bu kudretli sözün aleyhine kullanacak değilim. Bundan belki bin yıl evvel Roma’da bir senatörün, anlaşmaların artık kelâmla değil kalemle yapılması gereğini vurgulamak için söylediği <strong>“Söz uçar, yazı kalır”</strong> cümlesinin, harikulâde ahengini ve mantığını koruyarak çağları, toplumları, lisanları aşıp bize kadar erişmesinde, bilâhare yazıya geçirilmiş olmasının da payı büyük zira. <strong>“Biz”</strong> dediğimiz, uçup gidenlerden artakalan şey değil mi zaten?<br/><br/><strong>Scripta manent.</strong> Söz, ister istemez kulaktan kulağa, hafızadan hafızaya, haliyle de bol bol eğilip bükülerek taşınmasına bağlarken hayatiyetini, yazı durduğu yerde sükûnetle durup, birinin er geç onu bulacağından emin beklemiyor mu? Hayal ya da hakikat, iftira ya da itiraf, itham ya da özür –hâsılı doğrusuyla eğrisiyle, yalanıyla yılankâvisiyle her meramımız– sözde kalmayıp, yazıya dönüştüğünde ölümsüzleşmiyor mu?</p>
<h3><br/>Hâtırasını saklayacağım, yazıları kalacak</h3>
<p>Geçtiğimiz hafta bir makale, bir biyografi ve ikisinin ortak hediyesi olan belki doğru belki yalan bir hikâye, bu sözü ayrı ayrı tescillediler zihnimde: <strong>Scripta manent</strong>.</p>
<p>Yazı kalıyor gerçekten. Christopher Hitchens’ın <strong>Vanity Fair</strong> dergisinin şubat sayısındaki makalesini okurken, geçmişte kâh beni kendine çeken kâh elinin tersiyle itiveren şeyler yazmış olan ve hakkında galiba hiçbir zaman kararımı tam veremediğim bu delişmen adama dair tek tük hatırâmı, zihnimin emniyetli bir köşesinde saklamak istediğimi hissettim. Gazeteci-yazar-edebiyat eleştirmeni Hitchens, 15 aralıkta öldü; kanserle gelen pek vakitsiz bir veda. Altmış iki yaşındaydı.</p>
<p>Onu, yıllar önce üç beş kişilik bir yemekte tanımış, ardından birkaç kalabalık davette karşılaşmış ve bir kez de, Washington’daki bir barda tamamen tesadüf eseri yan yana taburelerde, Kıbrıs’tan konuşup sıkılarak sonunu getirdiğimiz birer biranın içimi süresince dinlemiştim. Ama yazdıklarını bilirim. Makalelerinden, kitaplarından bende kalan şeyler var. Ve işte şimdi, ölümünün üzerinden dört-beş hafta geçmişken, basılı halini göremeyeceği son makalesiyle yine <strong>“kalmaya”</strong> gelmiş sanki. Bu kez, Charles Dickens’ı anlatıyor.</p>
<h3><br/>Umutsuzluğa çocukça gülerek direnmek</h3>
<p>İngilizcenin en kudretli yazarlarından, dünyanın gelmiş geçmiş en popüler romancılarından ve Victoria Çağı edebiyatının en büyük ismi sayılan Charles Dickens (1812- 1870), 7 şubatta iki yüz yaşına basıyor.</p>
<p>Fransız Devrimi sırasındaki Londra ve Paris’i yazdığı <strong>İki Şehrin Hikâyesi</strong> ’ni <strong>“Zamanların en iyisiydi, zamanların en kötüsüydü…”</strong> diye bugün artık meselleşmiş bir tarifle başlatan, <strong>David Copperfield</strong> ’e hayatının hikâyesini anlattırırken, bir insanın ancak kendinden dışarı büyük bir adım attıktan sonra yapabileceği bir sorgulamayla,<strong> “Kendi hayatımın kahramanı olacak mıyım, yoksa bu mertebeyi bir başkası mı alacak, bunu şu sayfaların göstermesi gerekiyor”</strong> diyerek işe girişen Dickens, hem bunlar gibi nice unutulmaz cümle bıraktı bize, hem de <strong>“Dickensians”</strong> (Dickensgiller) diye anabileceğimiz epeyce kalabalık bir nüfus… Ebenezer Scrooge’dan Oliver Twist’e, Fagin’den Pip’e, Samuel Pickwick’ten Uriah Heep’e kadar, bir kez tanıdınız mı bir daha kolay kolay aklınızdan çıkmayan, her biri kalıcılaşmaktan öte, türünün emsaline dönüşerek birer<strong> “tip” </strong>halini alan karakterler, Dickens’ın zaman zaman aşırı duygusal ve karikatürvâri yazmakla eleştirilmesine vesile oluştursalar da, inanıyorum ki, benim gibi nice sıradan okur, onları, haklarında kötü konuşulmasını istemeyecek kadar <strong>“kendinden”</strong> sayıyor artık.</p>
<p>Yine de,<strong> “Dickens’a laf söyletmem arkadaş”</strong> diyecek değilim. Onun <strong>Antikacı Dükkânı’</strong>ndaki romantizmiyle, <strong>“Bir insanın, Küçük Nell’in ölümünü kahkahadan gözyaşlarına boğulmadan okuyabilmesi için taştan bir kalbi olması gerekir”</strong> diye dalgasını geçen Oscar Wilde beni de güldürüyor haliyle. Ama Tolstoy’un söylediği <strong>“Dickens, okuruna kendini bu denli sevdirebiliyor çünkü kendisi de, yarattığı edebî karakterkeri gerçekten çok seviyor”</strong> sözünü de ziyadesiyle makbul buluyorum.
                                    	<br/><br/>
<a class="lnk2" href="/web/20120224123314/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-mizaha-en-cok-ihtiyac-duydugumuz-su-gunlerde.htm), [web.archive.org (arşiv bağlantısı)](http://web.archive.org/web/20120224123314/http://www.taraf.com.tr:80/yasemin-congar/makale-mizaha-en-cok-ihtiyac-duydugumuz-su-gunlerde.htm)
# Uludere’de beş görev

*Yasemin Çongar 24.01.2012*

<div class="yazi"><p>Cahit Koytak ancak bir şairin yan yana getirebileceği kelimelerle, <strong>“Bugün Agos’un önünden ve Uludere’den geçen / Ve Nuh’un oğullarını, kızlarını / Çetin mi çetin bir sınavdan geçiren büyük gemiyi”</strong> anlatıyordu dün bize. Allah’ın mirasyedilerinin, <strong>“Gücün ayartmalarına karşı iyi sınavlar vermeleri / Ve gemiyi kaçırmamaları için” </strong>dua ediyor; ancak bir şairin sorabileceği kadar basit ve âlâ bir soru soruyordu: <strong>“Öyle bir sınav ki çünkü bu, gösterecek bize / Ve dosta, düşmana / Ve yeryüzünün gelecekteki halifelerine: / Yeni bir tanrı mı arıyor bu devletlüler kendilerine…”</strong></p>
<p>Bu memlekette hayatın ne kadar hoyrat ve ölümün ne kadar kolay olabildiğini yeniden hatırlatan bir kaybın acısıyla oturdum yazının başına. İçimizden biri, Taraf ’ı<strong> “taraf”</strong> yapanlardan, onca zorluğa rağmen elinizdeki gazeteyi hazırlamak için her sabah bir masanın çevresinde buluşan bir avuç insanı<strong> “aile”</strong> yapanlardan biri, biricik Eylem Düzyol annesini kaybetti. Suna Düzyol’u sonsuzluğa taşıyan son saatlerin hikâyesini lütfen okuyun bugün. Bu hazin hikâyenin, 2012 Türkiye’sinde insana ve insana bahşedilmiş en kutsal nimet olan hayata verilen değeri ne kadar iyi anlattığını göreceksiniz.</p>
<p>Eylem’in annesini düşünürken Cahit Bey’in <strong>“Uludere”</strong> destanına sığındım ben, zira dört hafta önce devletin bombalarıyla paramparça edilen köylülerin hikâyesi de benzer bir ihlali anlatıyor. Suna Düzyol’u bu hayattan koparan câni düzenin İstanbul’un göbeğinde işlediği cürümle, Irak sınırında otuz dört insanın tepesine bomba yağdıranların işlediği suç birbirinden o kadar farklı değil. Suna Düzyol’un başına gelenlere <strong>“kötü kader”</strong> deyip geçmekle, Uludereli köylülerin sonunu <strong>“sınırdaki talihsiz olay”</strong> diye geçiştirmek aynı kapıya çıkıyor. İkisi de, yaşama hakkı ihlalini rutinleştiren bir düzeni, bir zihniyeti işaret ediyor. İkisi de Cahit Koytak’ın tarif ettiği sınavı verememek demek.</p>
<p>O sınavı geçmeye niyeti de, tâkâti de kalmamış gibi görünen Başbakan Erdoğan, birkaç gün önce benim gibilere her şeye rağmen ümit veren bir vaatte bulundu: <strong>“Ne Uludere’deki otuz dört vatandaşımızın, ne de İstanbul’da, sokak ortasında hunharca katledilen Türkiye Cumhuriyeti vatandaşı Hrant Dink’in davası, hiç kimsenin endişesi olmasın, geçmişte olduğu gibi, Ankara’nın derin dehlizlerinde kaybolmaz, kaybolamaz.
                                    	<br/><br/>
<a class="lnk2" href="/web/20120226062358/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](http://www.taraf.com.tr:80/yasemin-congar/makale-uludere-de-bes-gorev.htm), [web.archive.org (arşiv bağlantısı)](http://web.archive.org/web/20120226062358/http://www.taraf.com.tr:80/yasemin-congar/makale-uludere-de-bes-gorev.htm)
# Abdullah Gül siyasete döner

*Yasemin Çongar 25.01.2012*

<div class="yazi"><p>Cumhurbaşkanı Abdullah Gül bugünlerde kendi yerinde olmak istemezdi sanırım; şöyle bir saydım, tam dört yıl 150 gündür Çankaya Köşkü’nde ikâmet ediyor ve bana öyle geliyor ki, şimdi atmaya hazırlandığı imza, bu dört yıl 150 günün en gönülsüz imzası olacak.</p>
<p>Gül, Meclis Genel Kurulu’nun geçen hafta kabul ederek masasına gönderdiği Cumhurbaşkanı Seçimi Kanunu’nu büyük ihtimalle onaylayacak.</p>
<p>Gönülsüzlüğü ise, sadece bu kanundaki düzenlemenin, kendi görev süresini, <strong>“bir defaya mahsus ve yedi yıl”</strong> olarak sınırlamasından kaynaklanmıyor. Tabii, Gül’ün kendinden sonraki cumhurbaşkanları için uygulanacak olan <strong>“beş artı beş yıl”</strong> seçeneğine sahip olmayı içinden dilemiş ve böyle bir düzenlemeyi hakkaniyete ve hukuka daha uygun addetmiş olması mümkün. Doğrusu, benim tahminim de bu.</p>
<p>Ama Gül, her ne kadar şu anki konumu kendisini aktif siyaset dışında tutsa da, her zaman <strong>“siyasi”</strong> düşünebilen, <strong>“siyasetin”</strong> nasıl işlediğini çok iyi bilen bir aktördür ve mevcut siyasi dengelerin, Köşk’ü kafasına koymuş olan Başbakan Recep Tayyip Erdoğan’a 2014’te yer açmak üzerine kurulduğunu da gayet iyi gördüğünden eminim.</p>
<p>Ayrıca, gerek Gül ile Erdoğan arasında yıllar içinde türlü sürtüşmelere ve çekişmelere rağmen esasını her zaman korumuş olan çok özel hukuk, gerekse 2007’de Köşk için Gül’e yer açanın bizzat adaylıktan feragat eden Erdoğan olması, 2014’ün cumhurbaşkanı adayının bugünün başbakanı olacağı konusunda iki lider arasında —bir tarafıyla<strong> “yarı-gönüllü”</strong> dahi olsa— ortak bir anlayış olduğunu düşündürüyor.</p>
<p>Velhasıl, son günlerde Köşk’ten yayılan kesif <strong>“kasvet,”</strong> Gül’ün görev süresinin yedi yılla sınırlanacak olmasından öte, bu sınırlamanın adeta <strong>“kişiye özel bir düzenleme”</strong> şeklinde yasayla yapılmasından ve o yasanın da yine bizzat Gül’ün onayına bağlı olmasından kaynaklı.
                                    	<br/><br/>
<a class="lnk2" href="/web/20120414141157/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-abdullah-gul-siyasete-doner.htm), [web.archive.org (arşiv bağlantısı)](http://web.archive.org/web/20120414141157/http://www.taraf.com.tr:80/yasemin-congar/makale-abdullah-gul-siyasete-doner.htm)
# Yerinizden kıpırdamadan firar etmek istediğinizde

*Yasemin Çongar 28.01.2012*

<div class="yazi"><img align="left" alt="Yerinizden kıpırdamadan firar etmek istediğinizde" border="0" src="http://www.taraf.com.tr/fotoraflar/makaleler/yerinizden-kipirdamadan-firar-etmek-istediginizde_1627_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.<br/><br/>***</p>
<p>Belki seyahati bana fiilen yasaklayan bir hayat sürdüğümden, belki de gidilebilecek hiçbir diyar bir kitabın sayfalarında kavuşabildiklerim kadar uzak görünmediğinden gözüme; ben “ben” olduğum sürece nereye ulaşsam kendime varacağımı bildiğimden ya da; son zamanlardaki bütün büyük kaçış planlarım yatak odasında, başucu lambamın sarı ışığında sona eriyor. İşin tuhafı, aynı acılar hakkında aynı kifayetsiz cümleleri kurdura kurdura insanı kendinden usandıran, vahşet karşısındaki vurdumduymazlığıyla bazen güzelliğini unutturacak kadar gönül kırıcı olabilen bu güzelim memleketten firar etmek istediğimde, şöyle pembe köpüklü romanlara, kakara kikiri hikâyelere ya da diliyle, duygusuyla buraların hallerine fersah fersah mesafeli denemelere filan yolum çıkmıyor bir türlü. İllâ ki bize benzeyen bir şeylere uzanıyor elim, onları okumak kendi karanlığımın üzerine kapanmaya benziyor. Geçtiğimiz hafta, hepi topu bir cemevi isteyenlere devletin reva gördüğü bir garip hangarda, kaderin üstlenmek istemeyeceği kadar hunhar bir ölüme isyan eden kadınların çığlıkları içime kazındı; o çığlıklarla başedebilmek ümidiyle uzak çok uzak bir kitap arayıp buldum kendime, ve ne tuhaf, yine dibime düştüm.</p>
<h3><br/>Yazarların fotoğrafçısı bu kez yollarda</h3>
<p>Onu anlatmaya <strong>“yirmi dakika”</strong> kuralından başlamalıyım: <strong>“İlk on sekiz dakikayı karşımdakini konuşturup, söylediklerini sessizce dinleyerek geçiririm. Sonra bir dakika ben konuşurum. Son bir dakikada susarım ve ne çekebilirsem çekerim.”</strong></p>
<p>1960 Buenos Aires doğumlu Daniel Mordzinski,<strong> “yazarların fotoğrafçısı”</strong> olarak ünlenmesine neden olan olağanüstü karelerinin serüvenini böyle özetliyor. Susan Sontag, fotoğrafın görünür gerçeklikle diğer bütün mimetik nesnelerden daha masumâne, dolayısıyla da daha hakiki bir ilişki kurduğunu bundan otuz beş yıl önce anlatırken, aynı cümlede bize hatırlatmak gereği duymuştu ki –şimdinin dijital marifetlerinin çok gerisindeki tekniklerle çalışırken bile– <strong>“fotoğrafçıların yaptığı iş, sanatla hakikat arasında süren o gayet gölgeli alışverişin istisnası değildir.”</strong></p>
<p>Mordzinski’nin<strong> “yirmi dakika”</strong> kuralı, gölgeyi silmiyor elbet, ama bence fotoğrafla hakikat, fotoğrafçıyla nesnesi arasındaki ilişkiyi, sonuç itibariyle olmasa bile, en azından süreç itibariyle dolaysızlaştırmayı deniyor. Mordzinski buna <strong>“dinleyerek çekmek”</strong> diyor; fotoğrafın ne anlatacağını, fotoğrafını çekeceği yazarın anlattıkları belirliyor bir bakıma. Dinliyor onları; sonra<strong> “tamam”</strong> diyor <strong>“şimdi durduğunuz yerde durun.”</strong> Son bir dakikada deklanşöre kaç kez basabilirse o kadar basıyor; uzun seanslar yapmak, karşısındakine aralarından en<strong> “güzellerini”</strong> seçip basacağı binbir poz verdirmek ona göre değil. Bu yöntemle, yazarla okur arasındaki mesafeyi kırmaya çalıştığını söylüyor: <strong>“Çünkü yazar, yazdıklarından farklı bir varlıktır aslında.”</strong></p>
<p>Mordzinski’nin ismine ve işlerine aşina mısınız bilmem ama olmadığınızı düşünseniz bile, internette hızlı bir taramayla karşınıza çıkacak olan siyah-beyaz bir Borges, bir Semprún, bir Saramago ya da bir Marquez portresinin, bana olduğu gibi size de tanıdık geleceğini ve o portrelere bakarken, onları şekillendiren <strong>“yirmi dakika”</strong>nın sihrini benim gibi sizin de hissedeceğinizi sanıyorum.</p>
<p>Yirmi yaşındayken bir film setinde tanıştığı Julio Cortázar’ın (1914-1984) teşvikiyle Buenos Aires’ten Paris’e giden ve yazarların, özellikle de İbero- Amerikan yazarlarının portrelerini çekmeye adadığı kariyerini halen bu şehirde sürdüren Mordzinski, elimdeki kitapta yollara düşmüş. Yanında yine bir yazar var ve belli ki fotoğraf çekmeden önce yine karşısındakini dinliyor, ama bu kez Mordzinski’nin konusu yazarlar değil, bu kez objektifini dünyanın uzak ucundaki hayatlara çeviriyor.
                                    	<br/><br/>
<a class="lnk2" href="/web/20120424124303/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-yerinizden-kipirdamadan-firar-etmek-istediginizde.htm), [web.archive.org (arşiv bağlantısı)](http://web.archive.org/web/20120424124303/http://www.taraf.com.tr:80/yasemin-congar/makale-yerinizden-kipirdamadan-firar-etmek-istediginizde.htm)
# Lekeli zihinlerimize günışığı değince…

*Yasemin Çongar 04.02.2012*

<div class="yazi"><img align="left" alt="Lekeli zihinlerimize günışığı değince…" border="0" src="http://www.taraf.com.tr/fotoraflar/makaleler/lekeli-zihinlerimize-gunisigi-degince_7249_orijinal.jpg" style="border-right-width:10px; border-color:#FFFFFF"/><p>Onu ilk kez, Orta Avrupa yazının beyaz ışığı içinden kendi karanlığıyla ilerlerken görürüz. Bir arabaya kapatılmıştır, bir yere götürülmektedir. Elleri, kolları, beli, çenesi, gözleri, sanki her biri geçmişin ayrı bir parçasına isyan edip, her biri ayrı bir geleceğe erişmek istercesine birbiriyle çekişirken, onları zaptetmeye, yerli yerinde tutmaya, her bir parçasını bir diğeriyle yoğurup yumuşatarak, tek bir bedenin içinde uysallaştırmaya çalışır, beceremez. Derisinin içinden dışarı çıkmak isteyen yabani bir yaratıkla boğuşur gibi boğuşur kendi vücuduyla. Sesler ağzında bir türlü billûrlaşmaz; ya kısa kesik zoraki cümlelerle belli belirsiz ya da yılların, sadece bilmekle yetinen suskunluğu şimdi bütün tazyikiyle içinden boşanırcasına, kelimeleri kusarak konuşur.</p>
<p>Yıl 1904’tür. Zürih yakınlarındaki Burghölzli Psikiyatri Kliniği’ne bırakılan Sabina Spielrein, Rus Yahudisi zengin bir ailenin on dokuz yaşına henüz basmış, giderek sosyal çevrede taşınması imkânsız bir yük halini alan dengesiz kızıdır. Genç bir doktor, ilk hastası olarak kabul eder onu,<strong> “histeri”</strong> teşhisi koyar ve tedavisi için tıbbın tanrılarının o günlerde kâfirlikle eşdeğer saydığı gayet radikal bir yöntem öngörür: <strong>Hatırlamak ve konuşmak</strong>.</p>
<p>Sabina, bu yöntemle yavaş yavaş iyileşmeye başlayacak, iyileştikçe doktoruna daha çok aşık olacak, ondan ayrılmak zorunda kaldığında acı çekecek ama yedi yıl içinde kendisi de diploma alıp dünyanın ilk psikanalistlerinden biri olarak çalışmaya koyulacak kadar da aklına ve vücuduna sahip bir kadına dönüşecektir. Sabina’yı kendi kurtuluşuna vardıran süreç, genç doktoru ile –ileride yolları tamamen ayrılacak da olsa– o sıralar genç doktorun hâlâ <strong>“manevi babam”</strong> diye söz ettiği ve yöntemlerini sadakatle uyguladığı ustası arasındaki, yani Carl Jung ile Sigmund Freud arasındaki o pek meşhur on üç saatlik sohbetin de vesilesi olur. Dahası, Sabina’nın her <strong>“oluş”</strong>un bir<strong> “yokoluş”</strong>la başladığını, her hazzın içinde ıstırabın gezindiğini anlatan bitirme tezi, Freud’un zihnine yerleşecek ve zamanla onun yazılarında, <strong>“ölüm dürtüsü”</strong> olarak tercüme edecektir kendini.</p>
<p>Biz, David Cronenberg’in çoğu zaman fazla derinleşmese de, yer yer dokuya nüfuz ederek ilerleyen anlatımında bir yandan aşkın marazî hallerine, bir yandan da psikanalitik yöntemin doğuşuna tanıklık ederiz. Filmin adı da buradan gelmektedir zaten;<strong> A Dangerous Method</strong> (Tehlikeli Bir Yöntem). Cronenberg bize bu ayrıntıyı göstermez ama, tam da o sıralarda, Amerikalı psikolog ve felsefeci William James, Cenevre’deki meslektaşı Theodor Flournoy’a yazdığı mektupta, Freud hakkındaki izlenimlerini anlatmaktadır. James, <strong>“Sabit fikirlere sahip bir adam”</strong> der psikanalizin kurucusu için, <strong>“onun şu rüya teorisi, kendi hastalarımda işime yaramadı. Ve tabii, sembolizmçok tehlikeli bir yöntemdir.”</strong></p>
<h3><br/>Kendisi değil, hatırlattıkları tehlikeli</h3>
<p>Geride bıraktıkları arasında Jung’un mantra misali tekrarladığı <strong>“Tesadüf yoktur”</strong> sözü de olan bir filmin ardından bunu söylemem biraz tuhaf kaçacak ama, evvelki akşam <strong>A Dangerous Method</strong> ’ı bana izlettiren arkadaşımın, o sırada okuduğum kitaptan haberi yoktu ve ne <strong>“tesadüftür”</strong> ki, her sayfasında, sembolizmin tehlikesini teyid eden, daha doğrusu esas tehlikenin sembollerin deşifre ettiği şey olduğunu düşündüren bir kitap bu; o şeye <strong>“hafıza”</strong> diyelim. Jung’dan, Freud’dan pek az dem vuruyor kitap, bir bütün olarak psikanalizi mesele yaptığı da söylenemez; daha ziyade, <strong>“hafıza bilimi”</strong>nin tarihini anlatıyor ve anlatırken de, bazen bir imge ya da bir önerme sayesinde zihnimizde aniden şimşeklenen, bazen de bir rüyanın ya da bir ihtiyacın muhtemel anlamlarını meşakkatle deşerek erişebildiğimiz hatıraların, içine gömülüp kaldıkları o karanlık mahzenden yukarıya, çıplak ışığa çıkmalarının her zaman –Sabina’ya olduğu gibi– <strong>“sağaltıcı”</strong> değil, kimi zaman da yıkıcı, hatta ölümcül sonuçlar verebileceğine dair uyarıda bulunuyor.</p>
<p>Amerika’da geçtiğimiz ay piyasaya çıkan kitabın akademik bir dili ve metodolojisi olmasa bile, bilgilendirmeye odaklı dolaysız bir üslûbu, benim gibi okul kaçkını müzmin öğrencilere <strong>“ders anlatan”</strong> bir havası var. <strong>Memory: Fragments of a Modern History </strong>(Hafıza: Modern bir Tarihin Fragmanları), Chicago Üniversitesi’nde tarih doçenti olan yazarı Alison Winter’ın en baştan ilan ettiği üzere, <strong>“hafıza biliminin sosyal tarihine, hatırlamanın tarihine ve aklın kültürel tarihine”</strong> bir bütün olarak değil, fragmanlar halinde, hafızayla ilgili temel tezleri ayakta tutan farklı tecrübelere odaklanarak bakan, kapsamını son yüzyılla sınırlamış bir çalışma. İşin ilginci, sadece tıbbın marifetleri, yani psikolojinin ve nörolojinin tespitleri değil, hukuğun ve medyanın hafızanın gerek kullanımı, gerekse oluşumunda üstlendiği işlev de bu çalışmada önemli yer tutuyor.</p>
<p>Winter tümevaran bir yazar; birbirinden çok farklı tecrübeleri, davaları, deneyleri birbirinin peşisıra anlatıp, sonra bütün bunların, hafızanın aslında “ne” olduğu konusunda, halen her ikisi de geçerliliğini koruyan iki temel ve zıt teze kaynaklık ettiğini anlamamızı sağlıyor.
                                    	<br/><br/>
<a class="lnk2" href="/web/20120621104854/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-lekeli-zihinlerimize-gunisigi-degince.htm), [web.archive.org (arşiv bağlantısı)](http://web.archive.org/web/20120621104854/http://www.taraf.com.tr:80/yasemin-congar/makale-lekeli-zihinlerimize-gunisigi-degince.htm)
# Beşşar Esad’ın aklından ne geçiyor

*Yasemin Çongar 07.02.2012*

<div class="yazi"><p>Günümün büyük bölümünü, Suriye’deki son gelişmeleri, hem Şam’daki rejimin denetlediği basından hem muhalif haber kaynaklarından izleyerek geçirdim; ülkedeki duruma ilişkin yazılanları <strong>“objektif” </strong>olma iddiasındaki büyük ajanslardan da, <strong>“sübjektifliğine”</strong> değer verdiğim bloglardan da takip etmeye çalıştım; uluslararası medyanın her iki kanadına da, yani hem Batı’nın büyük televizyonlarına, gazetelerine ve fikir kuruluşlarının yayınladığı raporlara, hem de Baas sempatizanı görünen <strong>“Avrasyacı”</strong> çevrelerin ürettiklerine baktım.</p>
<p>Sorusu çeşitli biçimlerde sorulabilecek tek bir cevabı bulmak için yaptım bunu: <strong>“Beşşar Esad’ın aklından ne geçiyor? Kendisini, içerideki popülarite düzeyini, dış desteğini şu anda nasıl görüyor? Daha ne kadar dayanacağını düşünüyor? Bırakıp gitmeyi planlıyor mu? Yerinde kalabileceğine inanıyor mu?”</strong> Çeşitli meşreplerden çok sayıda gözlemcinin birkaç dilde anlattıklarını okuduktan sonra aklımda beliren cevap, Suriye’de değişimin tahminimden daha yavaş ve daha sancılı olabileceğini düşündürdü bana.</p>
<p>Babasının ölümü üzerine 2000 yılında başa geçen ve bugün kırk altı yaşında olan bu nispeten <strong>“ılımlı,” “Batılılaşmış” </strong>ve sözümona <strong>“reformcu”</strong> göz doktoru, Arap Baharı’nın on ay önce kendi topraklarına varmasından bu yana, halkına karşı giderek körleşen, sertleşen, şedidleşen bir çizgi izliyor. Esad’la hâlâ yakın teması olan –dolayısıyla çoğu da yandaşı sayılabilecek– diplomatların, gazetecilerin, işadamlarının aktardıklarını okuyunca anlıyorsunuz ki, bu çizginin bu aşamada yumuşaması, Suriye liderinin kendi rızasıyla <strong>“iktidarı bırakması”</strong> ya da ciddi tavizlerle, sonunda iktidarı bırakacağı bir geçiş dönemine razı olması pek mümkün görünmüyor.</p>
<p>29 ocak cumartesi akşamı, Şam’ın dış mahallelerinde güvenlik güçleri muhaliflerle çatışırken, başkentin en şık lokantasında Esad’la yemek yiyen Lünanlı bir politikacı, Suriye liderinin <strong>“hiçbir şey olmuyormuş gibi, yemeğin ve sohbetin tadını çıkardığını”</strong> aktarıyor örneğin. Bu politikacıya göre,<strong> “Beşşar asla istifa etmeyecek.”</strong></p>
<p>Suriye’de on ayda, altı binden fazla insan öldü ve siz yaşananları, bizim burada kendisine <strong>“solcu”</strong> diyen birtakım yazar çizerin yaptığı gibi <strong>“emperyalizmin oyunu”</strong> olarak görür ve mesela Havana merkezli Prensa Latina ’nın bu konuda Türkçe dahil beş altı dilden verdiği haberlere inanırsanız, <strong>“Türkiye’den sızan bir avuç teröristin Suriye’nin istikrarını bozma çabası ve Batı’nın da bunu kışkırtmasından ibaret”</strong> olan karışıklıkların er geç dineceğini düşünebilirsiniz.
                                    	<br/><br/>
<a class="lnk2" href="/web/20120621090059/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20120621090059/http://taraf.com.tr:80/yasemin-congar/makale-bessar-esad-in-aklindan-ne-geciyor.htm)
# Suriye’de Rus planı ve askerî seçenek

*Yasemin Çongar 08.02.2012*

<div class="yazi"><p>Suriye devlet televizyonunun canlı yayınladığı törenin birkaç dakikasını internette izledim dün. Rusya Dışişleri Bakanı Sergey Lavrov’la beraberindeki heyeti taşıyan beyaz araçlar tek sıra konvoy halinde Şam’ın en büyük bulvarından geçerken, yüzlerce insan da yol kenarında ellerinde balonlar ve bayraklarla gösteri yapıyordu. Arada Suriye bayrağının yeşiliyle siyahını, Hizbullah bayrağının sarısını da seçti gözlerim ama kalabalığa hâkim olan renkler, Rus bayrağının kırmızı, beyaz ve mavisiydi. Daha sonra ajanslarda, Lavrov’u karşılayanların sayısının 10 bine eriştiğini okudum; büsbütün yalnızlaşmadığını, dünyada kendisini hâlâ <strong>“meşru”</strong> ve hâlâ <strong>“dost”</strong> sayan devletler olduğunu ele güne —ve tabii halka— göstermek isteyen Baas bürokrasisi açık hava mesaisindeydi. Hafta başından itibaren, birbiri ardına Şam’daki büyükelçilerini geri çağıran ABD, Britanya, Hollanda, İtalya, Fransa ve Körfez ülkelerinin, bu kararlarında mündemiç<strong> “Artık bizim için meşru muhatap değilsiniz” </strong>mesajını kuşkusuz alan Beşşar Esad, desteğini cumartesi günü Birleşmiş Milletler Güvenlik Konseyi’ndeki vetosuyla zaten ortaya koyan Rusya üzerinden bir <strong>“diplomatik denge”</strong> kuruyordu velhâsıl. En azından görüntü buydu.</p>
<p>Ancak görüntünün perde arkasına bakınca, Lavrov’un Şam ziyaretinin <strong>“bir dayanışma egzersizi”</strong> olmanın ötesinde, somut bir plana işaret ettiğini anlıyordunuz. Nitekim Lavrov, Şam’a giderken Arap Birliği Genel Sekreteri Nebil Elarabi’yi aramış ve yeni bir inisyatifle <strong>“Suriye’de isyanı dindirecek, barışçı bir geçiş sürecine start vermeyi”</strong> hedeflediklerini anlatmış. Elarabi’nin <strong>“Sizce bu plan işe yarayacak mı” </strong>sorusuna verdiği cevap ise manidar: <strong>“Ruslar yaracağına inanıyor.”</strong></p>
<p>Lavrov’un dün Beşşar Esad’a söylediği şu sözleri, Rusya’nın RIA ajansının haberinde okudum ve –tam da Başbakan Erdoğan’ın Uludere’de öldürülen 34 insanın ailelerinden özür dilemeyip, Genelkurmay Başkanı ve komutanlara hassasiyetleri için teşekkür ettiği o Meclis konuşmasını hatırlatan bir iğrenti hissiyle– midem bulandı: <strong>“Her ülkedeki her lider kendi üzerine düşen sorumluluğu bilmelidir.
                                    	<br/><br/>
<a class="lnk2" href="/web/20120414141201/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](http://www.taraf.com.tr:80/yasemin-congar/makale-suriye-de-rus-plani-ve-askeri-secenek.htm), [web.archive.org (arşiv bağlantısı)](http://web.archive.org/web/20120414141201/http://www.taraf.com.tr:80/yasemin-congar/makale-suriye-de-rus-plani-ve-askeri-secenek.htm)
# MİT’le konuşmamız ve Ankara’da darbe havası

*Yasemin Çongar 10.02.2012*

<div class="yazi"><p>Önce<strong> “kişisel”</strong> meselemize dair birkaç söz etmek, Milli İstihbarat Teşkilatı ile aramızda geçen diyalogu aktarmak istiyorum. Mehmet Baransu önceki akşam, bir süredir kendisini takip eden MİT ajanlarını Emniyet’in yakalaması üzerine, müşteki olarak polise ifade verirken Ahmet Altan’a telefon etti; bizim gazetenin yönetici ve yazarlarının MİT tarafından dinlediğini, ifadesi biter bitmez bunun belgesini gazeteye getireceğini söyledi. Baransu’dan telefonları dinlenenlerin isimlerini aldıktan sonra, MİT’i aradım; son dönemde iletişime daha açık olma özeni gösteren teşkilatın Basın Müşaviri Şenol Baltacıoğlu’na, <strong>“Baransu’nun peşindekilerin MİT elemanı oldukları doğru mu”</strong> diye sordum.</p>
<p>Cevap: <strong>“Evet, bizden olduklarını tahmin ediyorum ama başka bir çalışma için bölgede bulunuyorlardı.”<br/><br/></strong><strong>“Peki”</strong> dedim, <strong>“bizi dinliyor musunuz? MİT’in Ahmet Altan, Mehmet Altan, Markar Esayan, Amberin Zaman ve benim telefonlarımı dinlettiği doğru mu?”</strong> Baltacıoğlu bu kez, MİT’in yasadışı dinleme yapmasının teknik ve hukuki açıdan mümkün olmadığını söyledi; dinleme için gerekli koşulların oluşması halinde<strong> “hedef kişilere ait”</strong> telefonlar için mahkeme kararı talep edildiğini vurguladı ve <strong>“MİT olarak, gazeteciler bizim için hedef kişi değildir. Kanun kimin hedef kişi olduğunu belirler. Casuslukla ilgili faaliyeti olmayan bir insan, MİT tarafından dinlenmez”</strong> dedi.</p>
<p>Ben bu kez, <strong>“Saydığım bu isimler için alınmış bir mahkeme kararı var mı”</strong> diye sordum; çok net bir ifadeyle, <strong>“Hayır, yok” </strong>dedi. Telefonu, konuyu belgeler üzerinden yeniden konuşmak üzere kapattık.</p>
<p>Baransu, ilgili mahkeme kararlarını getirdiğinde, Baltacıoğlu’nu tekrar aradım; onun ricası üzerine, kararlardan bir-iki örneği MİT karargâhına ilettim; iletirken de, kurumun şu iki sorumuzu cevaplamasını istedim:<br/><br/><strong>“Bir: MİT İstanbul Bölge Müdürlüğü’nün 2008 ve sonrasında bizler hakkında dinleme kararı aldırması, MİT Müsteşarı’nın bilgisi ve onayı dahilinde mi gerçekleşti? İki: Adıyla, sanıyla, imzasıyla açık gazetecilik yapan kişiler hakkında ‘suç işlenmesini önleme’ ve ‘terör faaliyeti’ gerekçesiyle ve gerçek kimliklerimiz mahkemeden gizlenmek suretiyle, MİT tarafından dinleme kararı aldırılmasını hukuken ve ahlaken nasıl açıklıyorsunuz?”</strong></p>
<p>MİT Basın Müşaviri sağolsun, belgeler karargâhta incelendikten sonra aradı ve aynen şöyle dedi:<strong> “Bu konuda bir açıklamamız olmayacak.
                                    	<br/><br/>
<a class="lnk2" href="/web/20120621104550/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20120621104550/http://taraf.com.tr:80/yasemin-congar/makale-mit-le-konusmamiz-ve-ankara-da-darbe-havasi.htm)
# Victor Hugo’nun ‘Sefiller’i yüz elli yaşında

*Yasemin Çongar 11.02.2012*

<div class="yazi"><img align="left" alt="Victor Hugo’nun ‘Sefiller’i yüz elli yaşında" border="0" src="http://www.taraf.com.tr/fotoraflar/makaleler/victor-hugo-nun-sefiller-i-yuz-elli-yasinda_7333_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Her sabah mahmur zihnime nerede olduğunu hatırlatmak için önüne dikilip, dümdüz karşıya, boğazın geniş ağzına, adalara, görünmez güney denizlerinin başladığı o uzak ufka baktığım penceremde beyaz bir boşluk karşıladı beni bugün. Sis değil. Güneşi soğurup, suyu gümüşleyen kocaman bir kar bulutu. İçinde bir ışık çizgisi, bir martı kanadı aradım bir süre. Geçmeyen vapurlara kulak kesildim. Bacalar yerlerinde değildi; minareler, kubbeler kayıp. Bu boşluğun bir sınırı olmalıydı elbet, bir yerinde bir gölge, bir delik olmalıydı. Beni o beyazlığın içinden geçirip kendime getirecek bir ses tüneli. Yoktu. Uyumadan önce okuduğum kitap, <strong>“Evrende olması gereken yerde olmayan hiçbir şey yoktur” </strong>diyordu. Pencereden uzaklaştım.</p>
<p>Stefan Zweig, hayatının son yılında cehenneme gömülmüş bir kıtanın bağrında durup kendi gönüllü ölümüne hazırlanırken yazdığı son denemesinde dört asır öncesine dönmüş ve <strong>“En gönüllü ölüm, ölümlerin en güzelidir”</strong> diyen Montaigne’in ihtimamla kurup, inatla savunduğu iç kalesinde gezinmiş. Ahmet Cemal’in çevirisiyle ve Türkçede ilk kez bağımsız bir kitap olarak yayımlanan <strong>Montaigne</strong>, Can Yayınları’nın bu beyaz şubata bir kar kristali gibi yakışan hediyesi.</p>
<p>Zweig, Michel Eyquem de Montaigne’in (1533-1592) iç kalesinde, Fransız Rönesansı’nın büyük ustasının kendi geçmişinden, hatta gününden ziyade, kelime kelime <strong>“deneyerek”</strong> aradığı, ararken bilmeden inşasına katıldığı bir geleceğe ait görünen kuvvetli bir özgürlük hissi buluyor. İnsanın, ısrarla <strong>“kendisinin sahibi”</strong> olmaya çalışmasıyla ve bu sayede de <strong>“sahici”</strong> kalmasıyla kıvamına kavuşan bir özgürlük bu.<strong> “Montaigne’in yapıtının bütünü içinde yalnızca tek bir formüle ve tek bir katı sava rastladım: ‘Dünyanın en önemli şeyi, insanın kendi kendisi olmayı bilmesidir.’”</strong></p>
<p>Zweig’ın bütün biyografik denemelerinde olduğu gibi <strong>Montaigne</strong>’de de beni asıl etkileyen şeyin yazıyı belirleyen otobiyografik unsurlar olduğunu, Montaigne’in düşünceleri kadar, belki daha da fazla, Montaigne’in düşüncelerinin içinden görünen Zweig’ı okumayı sevdiğimi söyleyebilirim. <strong>“Montaigne’e göre, kendimizi ödünç verebiliriz; yapmamamız gerekense kendimizi adamamızdır” </strong>diyor Zweig, bu tavsiyeyi hepimizden ziyade kendisine hatırlatarak. <strong>“Şunu ya da bunu sevebiliriz; fakat kendimizin dışında hiçbir şeye ‘evlilik bağlarıyla’ bağlanmaya hakkımız yoktur”</strong> diyor Montaigne ve onu bize aktarmayı seçen Zweig, cümleyi hepimizden önce kendisinin kılıyor.</p>
<p>Birbirini bilen bilmeyen, birbirinin çağdaşı olan ya da aralarında çağlar olan yazarları birarada okumaktan, onların birbirleri hakkındaki ya da birbirleriyle tamamen ilgisiz görünseler bile birbirlerine dair gizli bir bilinç taşıyan kitaplarını aynı anda kucağımıza alıp karıştırmaktan daha güzel bir oyun, bizi içinde tutan zamana ve mekâna direnmeyi daha kolay kılan bir mucize var mı bilmiyorum. Dün gece Zweig’ın <strong>Montaigne</strong>’inde mola almadan önce, başka bir büyük yazarın yazarlarla ilişkisini okurken, bu mucizenin muhtemel alternatiflerini sordum kendime, <strong>“rüyalarımız”</strong> dedim, <strong>“sinema”</strong> dedim, <strong>“bir bedende kaybolmak”</strong> dedim, <strong>“sanal âlemde gezmek”</strong> dedim ve verdiğim hiçbir cevap beni tatmin etmedi. Sonra<strong> “yazmak”</strong> dedim. Kurtuluşun adını koymak kurtulmaya yetmiyor ama. Hem okumak daha kolay bazen; hapsolduğu zamandan ve mekândan yazarak kurtulanları okumak, yazarak kurtulmaktan daha kolay.</p>
<h4><br/>Bir romanın doğum gününü kutlarken</h4>
<p><strong>“Tam yüz elli yıl önce Fransız yayın dünyasında bir bomba patladı: Les Miserables (Sefiller), zamanının en büyük yazarı Victor Hugo’nun eserinin zirvesi. Dönemin gazeteleri ‘Ahlâksız,’ ‘devrim yanlısı,’ ‘skandal’ gibi manşetler attılar bu kitap için. Dönemin assolisti olan yazarlar da sessiz durmadılar: Baudelaire annesine mektubunda ‘İğrenç ve saçma bir kitap’ diye yazdı; Flaubert Correspondance’ında (Mektuplar) ‘Ne gerçek ne de yüce bir yanı var’ sözüyle aşağıladı romanı; ve asrın gidişatı konusunda kafası hep biraz bulanık olan Lamartine, ‘İki açıdan tehlikeli bir kitap; sadece mutluları çok korkuttuğu için değil, aynı zamanda mutsuzlara fazla ümit verdiği için de’ diyerek okudu onu.
                                    	<br/><br/>
<a class="lnk2" href="/web/20120413051042/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](http://www.taraf.com.tr:80/yasemin-congar/makale-victor-hugo-nun-sefiller-i-yuz-elli-yasinda.htm), [web.archive.org (arşiv bağlantısı)](http://web.archive.org/web/20120413051042/http://www.taraf.com.tr:80/yasemin-congar/makale-victor-hugo-nun-sefiller-i-yuz-elli-yasinda.htm)
# Bu işler CIA’de nasıl oluyor (1)

*Yasemin Çongar 15.02.2012*

<div class="yazi"><p>Emniyet-Yargı ikilisi ile MİT’i karşı karşıya getiren krizin her şeye rağmen <strong>“hayırlı”</strong> bazı sonuçları da var bence. Cemaatin daha fazla konuşulur olması, hem bir tabunun, hem de şeffaflığın olmadığı her yerde hızla üreyen şehir efsanelerinin sonunu getirmeye hizmet ettiği ölçüde, cemaatin kendisi için bile hayırhahtır. Siyasi ve kamusal alanda birbiriyle aşık atan çıkar grupları ne kadar şeffaflaşır, o grupların gücü ve gündemi ne kadar geniş bir kesimce bilinirse, demokratik düzeni zehirleyen karalamacılığın ve korku tellallığının önü o kadar kolay alınabilir zira.</p>
<p>Öte yandan, bu kriz, her ne kadar soruşturma konusunun <strong>“KCK içine sızan MİT elemanlarının faaliyetleri”</strong> olduğu yetkili ağızlardan açıklansa da, gerek soruşturma makamının hedef aldığı MİT yöneticilerinin düzeyi ve geçmişi, gerekse<strong> “Oslo süreci”</strong> kayıtlarının, soruşturmaya destek veren kimi mecralarda birer <strong>“suç belgesi”</strong> gibi ortalığa dökülmesiyle, PKK ile devlet arasındaki silah bıraktırma amaçlı müzakereleri bir kez daha tartışma gündemine soktu. Burada da, işin bence hayırlı olan yanı, <strong>Objective Research Center</strong> adlı araştırma şirketinin iki gün önce <strong>Star</strong> gazetesinde yer alan anket sonuçlarında saklıydı. O sonuçlara göre, Türkiye’de PKK-MİT görüşmelerine destek verenlerin oranı yüzde 64.1’e ulaşıyor. <strong>“Hükümetin emri ile yapılan bir görüşmeyi sorgulamak sivil iradeyi sorgulamaktır”</strong> diyenlerin yüzde 67.1’i bulması da keza önemli.</p>
<p>Olayı, <strong>“cemaat-AKP”</strong> çekişmesi zaviyesinden değil de, böyle somut siyasi duruşlar üzerinden daha geniş bir bakışla değerlendirince, Türkiye toplumunun önemli bir çoğunluğunun, savaşı bitirmek için müzakere yöntemiyle çözüm aranmasına ilkesel bir destek verdiğini görüyoruz. Yine çoğunluk, bu tür müzakerelerde yetkinin, jüristokratik ya da güvenlikçi güç odaklarında değil, seçmenin oyuna tâbi olan sivil siyasi iradede olduğunu kabul ediyor. Bence, silaha ve vesayete mesafeli bu sonuçlar, ister hükümetten, ister cemaatten, isterse hükümete muhalif ve/veya cemaate karşı allerjili çevrelerden olsun, <strong>“demokratikleşme talebine sahip çıkan” </strong>herkes açısından sevindirici olmalı.</p>
<p>Ancak tabii, yaşananların içinde <strong>“hayır”</strong> kadar, hatta <strong>“hayır”</strong>dan fazla <strong>“şer”</strong> de bulmak mümkün.
                                    	<br/><br/>
<a class="lnk2" href="/web/20120621105221/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-bu-isler-cia-de-nasil-oluyor-1.htm), [web.archive.org (arşiv bağlantısı)](http://web.archive.org/web/20120621105221/http://www.taraf.com.tr:80/yasemin-congar/makale-bu-isler-cia-de-nasil-oluyor-1.htm)
# Bu işler CIA’de nasıl oluyor? (2)

*Yasemin Çongar 16.02.2012*

<div class="yazi"><p>Bugün Meclis Genel Kurulu’na gelecek olan MİT Yasası’nda değişiklik önerisinin amacı açık: Başbakan, MİT yöneticilerinin PKK ile yürüttükleri müzakereler nedeniyle <strong>“şüpheli”</strong> olarak sorgulanmalarının önüne geçecek. Erdoğan, bunu kendi <strong>“bilgisi ve onayı”</strong> dahilindeki bir siyasi sürece sahip çıkmak adına yapıyor. Ama bence aynı zamanda, dokuz yıla varan iktidarında kendisini hedef alan belki de en kritik –Balyoz, Sarıkız, Ayışığı vb. planlar, AKP’yi kapatma davası ve İrticayla Mücadele Eylem Planı’ndan bile daha kritik–<strong> “darbe”</strong> denemesine, nihai hedefi <strong>“barış”</strong> olan müzakereler üzerinden kendisini de sanık sandalyesine oturtmaya varabilecek bir girişime <strong>“dur”</strong> demeyi de amaçlıyor.</p>
<p>Bu <strong>“özel”</strong> durumun<strong> “özel”</strong> bir yasal düzenlemeyi âdeta <strong>“şart”</strong> kılması,<strong> “barışa yönelik siyasi girişimlerin sürdürülebilmesi için” </strong>böyle bir koruyucu hükme bugün için ihtiyaç duyulması, dün de yazmaya çalıştığım gibi düzenlemenin kendisinin ilerideki muhtemel anti-demokratik sonuçları açısından <strong>“hayır değil, şer”</strong> getirebileceği gerçeğini değiştirmiyor. Kürt meselesinde<strong> “diyalog yoluyla siyasi çözüme”</strong> inananlar açısından, ilkesel duruşla pratik gerekliliklerinin çatışır gibi göründüğü bir noktadayız. Başbakan’ın <strong>“Oslo sürecini” </strong>yürütenleri korumasına alması ve son tahlilde sürecin siyasi ve hukuki sorumluluğunu üstlenmesi ne kadar mâkulse; MİT’in ya da başka bir kurumun mensupları hakkındaki somut suç iddialarının soruşturulmasını önlemesi de o kadar akıl ve hukuk dışı. Öte yandan, herkes gibi ben de bu aralar, <strong>“MİT aleyhinde ciddi suç isnatları var”</strong> cümlesini bol bol işitip okuyorum ama şu an itibariyle, bu iddialı cümlenin içini dolduran somut bilgi ve belgeler var mı bilmiyorum. Herhalde Başbakan, benden, bizden fazlasını biliyordur ve Meclis’ten bugün geçmesi beklenen yasa değişikliğini, ciddi suç şüphelerinin kovuşturulmasını engellemek için kullanması halinde, bunun da ciddi bir cürüm oluşturacağının farkındadır.</p>
<p>Yazının başlığına ve dün bu sütunda girizgâh yaptığım Amerikan tecrübesine dönecek olursam, Başbakan’ın hâlihazırda kendisini içinde bulduğu durumun, bazı yönleriyle, ABD başkanlarına epey <strong>“tanıdık” </strong>geleceğini söyleyebilirim.
                                    	<br/><br/>
<a class="lnk2" href="/web/20120915093615/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/yasemin-congar/makale-bu-isler-cia-de-nasil-oluyor-2.htm), [web.archive.org (arşiv bağlantısı)](http://web.archive.org/web/20120915093615/http://www.taraf.com.tr/yasemin-congar/makale-bu-isler-cia-de-nasil-oluyor-2.htm)
# Bu işler CIA’de nasıl oluyor? (3)

*Yasemin Çongar 17.02.2012*

<div class="yazi"><img align="left" alt="Bu işler CIA’de nasıl oluyor? (3)" border="0" src="http://www.taraf.com.tr/fotoraflar/makaleler/bu-isler-cia-de-nasil-oluyor-3_7499_orijinal.jpg" style="border-right-width:10px; border-color:#FFFFFF"/><p><strong></strong> </p>
<h3>IRAK’IN HAYALÎ SİLAHLARI</h3>
<p><strong>“Bu iki adamı çekip vurmak gerekirdi.”</strong> Amerikan istihbarat tarihinin altın cümlelerinden biri olarak kabul edilebilecek bu söz, ABD Dışişleri Bakanlığı eski İstihbarat Daire Başkanı Carl Ford’a ait. Ford’un, demokrasilerde neyse ki pek akla gelmeyen, akla gelse de bu kadar kolay telaffuz edilmeyen bu <strong>“western”</strong> usulü muameleye layık gördüğü iki adam ise, Amerikan Merkezî İstihbarat Teşkilatı (CIA) eski Başkanı George Tenet ile Yardımcısı John McLaughlin’den başkası değildi.</p>
<p>Aslında Ford’u bunca öfkelendiren süreci anlatmaya, büsbütün yaldızlı bir istihbarat vecizesinden başlamalıyım. Amerikan Başkanı ile CIA Başkanı arasındaki özel konuşmalar haliyle pek bilinmez. Fakat 12 Aralık 2002 günü, Beyaz Ev’de George W. Bush’la George Tenet arasında geçen konuşma bunun istisnasıdır. Hatırlayın; o sırada Bush, 11 Eylül saldırıları ertesinde Afganistan’ı işgal etmiş, Irak’a saldırma hazırlıklarını da gürültülü bir <strong>“sessizlik”</strong> içinde yürüten bir başkomutan. Tenet ise, Demokrat Başkan Clinton’ın beş yıl önce göreve getirdiği, Cumhuriyetçilerle de uyumlu çalışacağı anlaşılınca CIA’in patronu olarak koltuğunu koruyabilmiş karizmatik bir bürokrat. İki George’un gündeminde, Irak’ta kitle imha silahı olup olmadığı var; Bush sorunca, Tenet istihbaratın değil, basketbol terminolojisinin içinden konuşuyor<strong>:“It’s a slam-dunk case.”</strong> Yani CIA Başkanı’na göre, Irak’ın kitle imha silahlarına sahip olduğu tezinin doğruluğu, basketbolda potaya smaç yapıp sayı kazanmak kadar garantili, su götürmez bir gerçek.</p>
<p>Oysa işin aslının böyle olmadığı, CIA’in Irak’ın silah kapasitesi konusunda Bush yönetimini ve Kongre’yi yanılttığı, bu konuşmadan iki buçuk yıl sonra Amerikan resmî raporlarına yansıdı. Tabii, dönemin Dışişleri Bakanı Colin Powell ile Başkan Bush’un yanlış istihbaratla bezeli birer konuşma yapıp, kendilerini tarih önünde rezil etmeleri suretiyle skandal büsbütün katmerlendikten sonra...</p>
<p>Powell, 5 Şubat 2003’te, bütün dünyanın gözleri üzerindeyken Birleşmiş Milletler Güvenlik Konseyi’nde konuştu, eldeki <strong>“çok sağlam”</strong> istihbarat bilgilerine göre Irak’ta mobil biyolojik silah laboratuvarları bulunduğunu anlattı. Önündeki CIA raporundan bazı cümleleri aynen tekrarlayan Powell’ın bu yanlış ifşaatı, ABD’nin Irak’ı işgalini siyaseten kolaylaştırdı.</p>
<p>Ancak savaş başladıktan sonra, Irak’ı karış karış arayan Amerikan askerleri, o mobil silah laboratuvarlarını bir türlü bulamadılar. <strong>“CIA yalan söyledi”</strong> şüphesi yayılıyordu ki, askerlerin bulamadığını istihbaratçılar buldu! Tenet’in talimatıyla, 28 Mayıs 2003’te altı sayfalık yeni bir istihbarat raporu hazırlanıp Bush’a sunuldu. Irak’ta ortaya çıkarılan bir traktör römorkunun biyolojik silah laboratuvarı olarak kullanıldığı saptanmıştı. Bush, CIA’e güvendi ve bir gün sonra 29 mayısta Polonya’ya yaptığı ziyaret sırasında bunu dünyaya ilan etti:<strong> “Kitle imha silahlarını bulduk.”</strong></p>
<p>Bu görüntünün perde arkasında yaşananları ise daha sonra Amerikalı gazeteciler ortaya çıkardılar. Tenet’in altı sayfalık raporunu öğrenen Dışişleri İstihbarat Daire Başkanı Ford aynı gün devreye girmiş, Bakan Powell’a, <strong>“Efendim, sizi Birleşmiş Milletler’in önünde hatalı konuşturdular, şimdi de bu düzmece raporu yazdılar”</strong> demişti. Powell’a sunulan yanlış istihbarat, bu kez beyzboldan matuf bir kod adla<strong>“Curveball”</strong> (kavisli top) diye anılan, sürgündeki bir Iraklı Baas karşıtından geliyordu. Alman istihbarat örgütü,<strong> Curveball</strong> ’un verdiği bilgilerin güvenilmez olduğunu saptamış, Powell’ın konuşmasından bir gün önce bu durumu Tenet’a iletmiş, ancak Tenet, Bush yönetimini uyarmamıştı. Daha sonra da, traktör römorkuyla ilgili uyduruk bir rapor kaleme alındı. Ford’a göre, CIA’in başındaki iki adamı çekip vurmak gerekiyordu: <strong>“Çünkü dürüst davranmadılar. O raporun yazımına bizzat katıldılar. Üstelik, yaptıkları samimi bir hata değildi. Basbayağı yalan söylediler…”</strong></p>
<p>Tenet’le McLaughlin’in mumları yatsıya kadar yandı; peki, sönünce ne oldu? ABD, bu istihbarat yalanlarının üzerine nasıl gitti? Yalanların ya da hadi biraz kibar olalım <strong>“yanılgıların”</strong> hesabı soruldu mu?</p>
<p>Sorunun kısa cevabı, <strong>“Sonuçta pek bir şey olmadı”</strong> diye verilebilir ama biz yine de ayrıntıya bakalım. Başkan Bush, 2004’te, bu istihbarat rezaletine karşı iki somut adım attı. Birincisi, CIA’in 11 Eylül saldırılarını öngörememiş, daha da vahimi, Federal Soruşturma Bürosu’ndan (FBI) gelen <strong>“ABD’deki El Kaide faaliyeti”</strong> raporlarını gözardı etmiş olduğunu hesaba katarak, CIA Başkanı’nın da üzerinde görev yapacak bir Ulusal İstihbarat Direktörü (DNI) atadı.
                                    	<br/><br/>
<a class="lnk2" href="/web/20120620191210/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20120620191210/http://taraf.com.tr:80/yasemin-congar/makale-bu-isler-cia-de-nasil-oluyor-3.htm)
# Zaman yolcuları ve aklın matruşka teorisi

*Yasemin Çongar 18.02.2012*

<div class="yazi"><img align="left" alt="Zaman yolcuları ve aklın matruşka teorisi" border="0" src="http://www.taraf.com.tr/fotoraflar/makaleler/zaman-yolculari-ve-aklin-matruska-teorisi_3139_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Sen böyle kulaklarını havaya, bal rengi gözlerini de terasın soğuk taşında kırıntı arayan, artık yiyecek mi, oyuncak mı, eşkıya mı saydığını tam bilemediğim serçeciklere dikmiş, aradaki camı bazen hatırlayıp bazen unutarak, bir yandan belli ki serçece konuşmak gayretiyle içinden seni bile şaşırtan çıtırtılı kuş sesleri çıkartır, bir yandan da havaya kaldırdığın tek patini aslan pençesi gibi açıp, tırnaklarını bütün mahalleye göstererek <strong>“Oraya gelirsem kırıntı sizsiniz”</strong> mealli mırlamalarını sabahın sessizliğinden eksik etmezken, aramızdaki farkı görüyorum elbet. Benden bu farkın adını koymamı bekleme. Birbirimize baktığımızda, geçmişini sabırla inşa etmiş her ilişki gibi, bizim de artık içinde oturduğumuz ortak bir sırrımız olduğunu sen belki hissetmiyor olabilirsin. Yine de birbirimizi biliyoruz. Bu bilginin bizi birbirimize benzettiğini düşünüyorum. Senin benim aklımın içini görememek gibi bir derdin olmadığından sanırım, biraz daha rahatsın. Bense, senin o tüyleri dağınık kafandan geçen her şeyi merak ediyorum; mesela gölgesiyle serçeleri kaçıran şu kargadan huzursuzlandığın için mi kuyruğunun ucu oynuyor şimdi, yoksa kuyruğunun ucunun oynaması huzurunu kaçırdığı için mi kendi bedeninin pususuna yatmış bir halin var? Öyle cevapsız seyrediyorum seni, derken durduğun yerde aniden sıçrıyor, kendi üzerine kapanıyor, kuyruğunun ucunu yakalıyor, bana şöyle muzafferce bir bakıyor, sonra gayet kayıtsız bir edayla usulca kuyruğunu bırakıyor ve hayatın bütün maksatı hâsıl olmuşçasına geriniyorsun karşımda. Hangimiz diğerinin karikatürüyüz, karar veremiyorum.<br/></p>
<h3><br/>Düşündüğümü düşünüyorum, öyleyse varım</h3>
<p><strong>“Başlangıçta söz vardı”</strong> der Aziz Yuhanna, <strong>“söz Tanrı’yla birlikteydi ve söz Tanrı’ydı.”</strong> Kendi rahman sûretinde yaratırken sözle oldurdu bizi Tanrı; dil verdi ki diğer bütün canlılardan farklı olalım, insan olalım.</p>
<p>İnsanın farkını <strong>“dil”</strong> üzerinden açıklayan düşünce çizgisi, ilahiyat kadar seküler felsefenin, antropolojinin, psikolojinin, linguistiğin de içinden geçer. İnsanın insanlığını ve aslında tanrısallığını <strong>“özgür irade”</strong>de bulan René Descartes, 1637’de<strong>,“Je pense, donc je suis” </strong>dediğinde, varlığın temelinde düşünceyi görürken, düşüncenin, dolayısıyla özgür iradenin ifadesi olan dili de baştacı ediyordu: <strong>“Öyle dizginlenemez, mekanik prensiplerle açıklanması öyle imkânsız bir şey ki dil, olsa olsa Tanrı’nın insana bir lûtfu olabilir.”</strong> 1866’da Paris Linguistik Cemiyeti’nin dilin kökenine ilişkin her türlü tartışmayı resmen yasaklaması da, dile atfedilen bu kudsiyeti koruma güdüsünün bir tezahürüydü elbet. Ama insanın evrimini inceleyen ve bu evrimin niye diğer canlılarınkinden daha farklı ve –bir teze göre de– daha hızlı ilerlediğini anlamaya çalışan bilimadamları ellerindeki bilumum araçla, dilin kökenini ve gelişimini deşip durmaktan hiç vazgeçmediler.</p>
<p>İşin ilginci, seküler alanın en iddialı isimleri bile, insan dilinin evriminin <strong>“doğal seleksiyonla”</strong> açıklanamayacağını söylüyorlar bugün. Amerikalı linguist Noam Chomsky, mesela, <strong>“dışsal dilin”</strong> yani kelimelere ya da işaretlere döktüğümüz dilin, referanslarını doğrudan doğruya dış dünyadan almayan, dolayısıyla çevreye uyum sağlayarak evrimleşme baskısı altında olmayan bir <strong>“içsel dilden”</strong> kaynaklandığına inanıyor. Chomsky’ye göre, evrimin geç bir aşamasında, tahminen son 100 bin yıl esnasında, beyinleri belki de tekil bir olay nedeniyle mutasyona uğrayıp, nörolojik devreleri yeniden kuruluverdiği için konuşa konuşa anlaşmaya başladı insanlar; hâsılı, bir tür <strong>“mucize”</strong>yle dile geldik cümleten.</p>
<p>Mucize fikrini asla benimsemeyen ama bu <strong>“içsel dil”</strong> tezi nedeniyle Chomsky’yi <strong>“yine de kahramanlarından biri”</strong> olarak ilan etmiş bir kitap okuyorum şimdi. Öte yandan, Chomsky ve aslında bir bütün olarak kartezyen teori, düşünceyi esasen <strong>“linguistik”</strong> bir fonksiyon şeklinde anlayıp anlatırken, yani düşünceye dilin merceğiyle bakarken, bu kitap farklı bir açıdan, dile düşüncenin içinden bakarak yaklaşıyor varoluş meselemize. Sonuçta, dil yetisinin insanlığımızın tescilindeki yeri ikinci plana itiliyor, ve bizimle diğer canlılar arasındaki sınırı dil değil düşünce –daha doğrusu düşüncenin çok özel bir türü– çiziyor.
                                    	<br/><br/>
<a class="lnk2" href="/web/20120414223933/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-zaman-yolculari-ve-aklin-matruska-teorisi.htm), [web.archive.org (arşiv bağlantısı)](http://web.archive.org/web/20120414223933/http://www.taraf.com.tr:80/yasemin-congar/makale-zaman-yolculari-ve-aklin-matruska-teorisi.htm)
# Sutûr-u kâinat ya da tevazu için birkaç iyi neden

*Yasemin Çongar 25.02.2012*

<div class="yazi"><img align="left" alt="Sutûr-u kâinat ya da tevazu için birkaç iyi neden" border="0" src="http://www.taraf.com.tr/fotoraflar/makaleler/sutur-u-kainat-ya-da-tevazu-icin-birkac-iyi-neden_4297_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Bizde<strong> “Şarlo”</strong> diye bilinen o muhteşem serserisini müesses nizamla dalga geçmek için kullandığı 1931 yapımı <strong>City Lights</strong> (Şehrin Işıkları) filminin Amerika’daki galasına en az kendisi kadar ünlü bir arkadaşıyla gelmişti Charlie Chaplin. Kalabalık, her iki adama da büyük tezahürat yapmaya başlayınca, Chaplin arkadaşının kulağına eğildi: <strong>“Beni coşkuyla alkışlıyorlar çünkü hepsi beni gayet iyi anlıyor; seni coşkuyla alkışlıyorlar çünkü hiçbiri seni anlamıyor.”</strong> Chaplin’in arkadaşı cevap vermedi. Tabiat kanunlarını yazmanın <strong>“demokratik”</strong> bir yolunu keşfederek, insan aklının evrenle ilişkisini değiştirmesinin üzerinden on beş yıl geçmişti. Ama bu keşfin bizi hiç erişemeyeceğimiz muhtemel evrenlerin bilgisiyle bîçare bırakacağını kendisi bile tam kavramıyordu henüz. Hiç ses etmeden Chaplin’in yanındaki koltuğa oturdu. Işıklar karardı, karşıdaki dev perdede alay-ı vâlâyla bir anıtın açılışını yapan şehir ahalisi göründü, anıtın üzerindeki örtüyü merak içinde kaldırdıklarında ise orada dünyadan bihaber uyuyakalmış Şarlo’yu buldular ve bütün salonla birlikte, Chaplin’in arkadaşı da buna kahkahayla güldü.</p>
<h3><br/>Adına “evren” dediğimiz bütün ihtimaller</h3>
<p>Tarif temeldir. Bir şeyi anlamak için onu anlatabilmek gerekir, anlatabilmek için de tarif etmek… Evrenlerin çokluğundan dem vuran bir anlatının da, <strong>“Evren nedir”</strong> sorusunun cevabıyla söze girmesi gerekir belki. 1952 Londra doğumlu teorik fizikçi, matematikçi ve kozmolog John D. Barrow bunun farkında. Halen Cambridge Üniversitesi’nde Matematik Bilimleri Araştırma Profesörü olan Barrow, son kitabı <strong>The Book of Universes</strong>’da (Evrenlerin Kitabı) siftahı bir tarifle yapmıyor gerçi ama kitabın konusu olan çeşit çeşit evrenin her birini ayrı birer roman karakteri misali hem tek tek hem de birbiriyle ilişkileri içinde anlatmaya geçmeden önce, <strong>“Evren nedir”</strong> sorusunu soruyor, hemen ardından da kitabın belki en önemli dersi sayılabilecek cümleyle uyarıyor okuru: <strong>“Neyi ne kadar bildiğinize bağlı olarak, ‘evren’ derken ne kastettiğimiz sorusunun birçok cevabı vardır.” </strong>Derken, cevaplardan ziyade, cevabını rahminde taşıyan sorularla ilerleyen bir terennümün ortasında buluyorsunuz kendinizi: <strong>“Uzayda görebildiğiniz –hadi hakkaniyetli davranıp aralarındaki boşluğu da hesaba katalım— her şey midir evren? Yoksa fizikî olarak varolan her şey midir?... Fizikçilerin ‘tabiat kanunları’ dediği bütün ‘şeyleri,’ ve mekân ve zaman gibi diğer elle tutulamaz varlıkları içeren bir liste yaptığınızda, dokunamasanız ve gözle göremeseniz de, etkilerini hissettiğiniz, size epey önemli görünen ve var olduğunu düşündüren – futbolun kuralları misali— şeyleri de bu listeye koysanız iyi olur. Peki ya gelecek ve geçmiş? Sadece şu anda varolan şeylere odaklanmak biraz fazla seçkinci bir tavır olur. Ve eğer evrenin parçası olarak bugüne dek varolmuş her şeyi hesaba katarsak, niye geleceği de hesaba katmayalım? Bu da bizi, ‘Evren bugüne dek varolmuş, halen varolan ve gelecekte varolacak olan her şeydir’ gibi bir tanıma ulaştırmaz mı? Kendimizi aşırı detaycı hissediyorsak, evrene daha da geniş bir açıdan bakabilir ve sadece hâlihazırda varolabilen şeylerin değil, varolması mümkün olan ve nihayetinde mümkün olmayan şeyleri de bu bakışa dahil edebiliriz.”</strong></p>
<p>Biraz durup soluklanalım. Evrenin ne olduğunu anlamamızı ve anlatmamızı kolaylaştırması gerekirken, bunu büsbütün imkânsız kılabileceğini düşündüren bu dizginsiz terennüm, göründüğünün aksine salt <strong>“felsefî”</strong> bir egzersiz değil zira. Modern kozmoloji (nâm-ı diğer evrenbilim) sadece, mevcut ve algılanabilir haliyle kendi evrenimizin yapısı ve tarihiyle değil, aynı zamanda başka muhtemel evrenlerin nitelikleriyle de ilgileniyor. Bu biraz da, kendi evrenimizin bir kısmı bizi hâlâ şaşırtan fiziksel özelliklerinin başka türlü olmasının mümkün olup olmadığını araştırma ihtiyacının bir sonucu. Böyle bir araştırma ancak karşılaştırma yapmakla mümkün çünkü, karşılaştırma yapabilmek için de <strong>“öteki”</strong> evrenlerin örneklerini ortaya koyabilmek gerekiyor.<br/><br/><strong>Pi in the Sky</strong> (Gökteki Pi) ve <strong>The Origin of the Universe</strong> (Evrenin Kökeni) gibi bilimi popülerleştiren kitaplarıyla bizde de tanınan Barrow, <strong>The Book of the Universes</strong>’da işte bu öteki evrenlerin hikâyesini anlatıyor. İlk başta size tamamiyle <strong>“sanal” </strong>geliyor, sadece fizikçilerin, matematikçilerin teoremlerinde hayat buluyormuş hissi veriyor öteki evrenler. Ama kitaptaki tezleri, bir yandan, Edwin Hubble’ın ta 1920’lerde yaptığı keşifleri geliştirerek bugüne taşıyan astronomların anlatısıyla birleştirerek okuduğunuzda, öteki evrenlerin<strong> “ihtimalden ibaret”</strong> olmayabileceğini de anlıyorsunuz.
                                    	<br/><br/>
<a class="lnk2" href="/web/20120418075821/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-sutur-u-kainat-ya-da-tevazu-icin-birkac-iyi-neden.htm), [web.archive.org (arşiv bağlantısı)](http://web.archive.org/web/20120418075821/http://www.taraf.com.tr:80/yasemin-congar/makale-sutur-u-kainat-ya-da-tevazu-icin-birkac-iyi-neden.htm)
# Mutsuz evlilikler, zor ayrılıklar, sağlam cümleler

*Yasemin Çongar 03.03.2012*

<div class="yazi"><img align="left" alt="Mutsuz evlilikler, zor ayrılıklar, sağlam cümleler" border="0" src="http://www.taraf.com.tr/fotoraflar/makaleler/mutsuz-evlilikler-zor-ayriliklar-saglam-cumleler_5856_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***<br/><br/><strong>"Cümle, insana kendini yalnız hissettiren bir yerdir.”</strong> Ben onu ilk bu cümleyle tanıdım. Yazmak öğrenilebilir bir şeymiş gibi yapan öğrencilere hitaben söylemiş bunu. <strong>“Dile, gecikerek ve tuhaf yollardan vardım ben” </strong>diye başlayıp, <strong>“kitap niyetine sadece telefon rehberi ve bazı boyama kitapları bulunan bir evde büyüdüm</strong>” diye devam eden bir konuşmanın orta yerinde. Yazarların dile, yazıya varışlarının hikâyesini merak ederim ben. Ama hikâye, nasıl yaşadığını nasıl yazdığından daha fazla önemsediğini eleveren, kendine körkütük hayran bir yazarın <strong>“hisli”</strong> terennümlerine dönüştüğü vakit, alıp başımı giderim genellikle; başka bir yazar, başka hikâyeler ararım. 2008 eylülünde Columbia Üniversitesi Yazma Programı öğrencilerine yaptığı konuşmayı okuduğumda, Gary Lutz’u bırakıp gidememiştim. Kelimelerin <strong>“son çare”</strong> muamelesi gördüğü bir başlangıcı tarif ediyordu orada; konuşmayan, konuşamayan bir aileyi anlatıyordu:<strong> “Eğer bütün diğer yöntemler başarısız kalırsa konuşurdunuz… Kelimeler kesinlikle içimde değildi benim. Fazla dinleyenim yoktu ve kendimi dinlemiyordum. Söylediğim şeyler, ânında sahipsiz kalan sesler halinde dökülürdü dudaklarımdan.”</strong></p>
<p>Kendi sessizliğinde mahpus kalmış herkes anlayacaktır bunu. Göğsünde her an taşmaya hazır bir çığlık taşırken bile boğazındaki düğümü zinhar çözemeyen bir can, sesini bulamamamın ne demek olduğunu bilir. Konuştuğu, işittiği, okuduğu bir dile ömür boyu hep biraz yabancı kalanların farkı ise, bu müebbet cezayı hiç farkına varmadan, tahliyeyi bir ihtimal olarak bile akıllarına getirmeksizin çekmeleri olmalı.</p>
<p>Lutz’un dilsizlikten tahliyesi çok uzun sürmüş. Ailesinden uzaklaştığı okul yıllarında önce okumaya, sonra konuşmaya, nihayet yazmaya başlamasını, dilin yapısına ilişkin keşifleriyle dilimlediği bir zamana yayarak anlatışını okumak, içinden sürgün veren bir ağacın kabuğunu çatlatıp yavaş yavaş budaklanmasını izlemeye benziyor. Onun ilk gençlik yıllarına ait şu tenha görüntü mesela, hayatını hiç okumadıkları kitaplarla başbaşa geçiren nice yalnıza tanıdık gelecektir: <strong>“Şöyle bir an için bakan herkes, burnunu kitaba gömmüş bir çocuk olarak tarif edebilirdi beni ama hiçkimse okumadığımı fark etmezdi. Kitaplara meyletmeye başlamamın tek nedeni vardı. İnsanı olduğu yerde tutan bir aksesuardı kitap, bir payandaydı, tutulacak bir şeydi, basit bir meşgaleydi ellerim için.”</strong></p>
<p>Sonra bir gün fen dersinde karıştırdığı bir kitapta, mıknatıslarla ilgili bir bölüm, konusuna uygun biçimde kendine <strong>“çekmiş”</strong> onu; belki de ilk kez bir şeyi baştan sona dikkatle, gerçekten okumuş ve dile ilişkin bir keşif yapmış: <strong>“Katı, sağlam, elle tutulabilir bir şeydi kelime. Kelimenin madde olduğu, dokunulabilir bir gerçekliği olduğu, bir küp gibi hacimli olduğu benim için yepyeni bir bilgiydi. Sadece sayfanın üzerindeyken, düz ve kesafetten yoksun görünüyordu. Ama ağızda ve zihinde üçboyutluydu her kelime, içinden filizlenip çıkan ya da sözdizimsel mezrasında gömülüp kaybolan parçaları vardı.”</strong></p>
<h3><br/>Onu benden çıkarma, aramızdaki farkı bul</h3>
<p>Lutz, hâlen Pittsburgh Üniversitesi’nde İngiliz Edebiyatı dersi veren, her kitabı ne anlattığından çok nasıl anlattığıyla konuşulan bir hikâyeci, şair, dil ustası; Amerika’da, ticari değeri şüphe götürse de edebiyattaki yerinin kalıcı olacağı tahmin edilebilen kitapları küçük kârlarla basarak ayakta kalan<strong>“indie”</strong> (bağımsız) yayınevleriyle özdeşleşmiş bir yazar. Lutz’un konferanslarını, ders notlarını, söyleşilerini okurken, onun edebî hırsı da, kafanızda kendine bir tarif buluyor: <strong>“Okumayı sevdiği gibi, yazmayı öğrettiği gibi yazmak.” </strong>Yazı üzerine telkinde bulunan her yazar için aynı tarif yapılabilir belki, ama her yazarın eserini ahkâmına uydurmayı Lutz kadar iyi başardığından emin değilim. Meramımı anlatabilmek için onun Columbia konuşmasına, özellikle de cümlenin yalnızlığı üzerine söylediklerine döneceğim, ama önce bana bu yazıyı yazdıran son kitabından söz etmek istiyorum.</p>
<p><strong>Divorcer (“Boşayan”</strong> diye çevirmek mümkün bunu, ama kitaptaki anlatıcılara hâkim hâletiruhiyeyi <strong>“Boşanan”</strong> kelimesi daha iyi karşılıyor) yine her haliyle<strong>“indie”</strong> bir kitap; el kadar, cep kadar bir şey; hepi topu yüz on sayfasını bir kupa dolusu koyu kahve içimliğinde okuyabildim ben.
                                    	<br/><br/>
<a class="lnk2" href="/web/20120414140317/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-mutsuz-evlilikler-zor-ayriliklar-saglam-cumleler.htm), [web.archive.org (arşiv bağlantısı)](http://web.archive.org/web/20120414140317/http://www.taraf.com.tr:80/yasemin-congar/makale-mutsuz-evlilikler-zor-ayriliklar-saglam-cumleler.htm)
# Hayatı hakiki kılan sessiz sıradanlıklar

*Yasemin Çongar 10.03.2012*

<div class="yazi"><img align="left" alt="Hayatı hakiki kılan sessiz sıradanlıklar" border="0" src="http://www.taraf.com.tr/fotoraflar/makaleler/hayati-hakiki-kilan-sessiz-siradanliklar_8458_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Gitmeyi iyi bilirim. Gitmek istemeyi de. Her yerden ve her zaman. Her şeyden ve herkesten gitmeyi. Benim için zor olan kalmaktı hep. Ama gün geliyor, zoru başarıyorsun. Gitmek artık bir ihtimal bile değilmiş gibi sakin, ait olmak hâlâ mümkünmüşçesine mütevekkil, olduğun yerle yeksan duruyorsun öyle. Kalıyorsun. Yaşlanmak biraz da bu sanırım.</p>
<p>Zira gitmek hiçbir zaman kaçmak değildi sadece. Arıyordun. Bulamayacağını, her seferinde biraz daha çok bilerek.</p>
<p>Ben bir ölünün ardından yabancı bir şehirde yürümeyi bilirim. Neyi aradığını tam bilmeden, bulamayacağını kuvvetle hissederek, o şehirde bir ölünün gençliğine uzanıp, onu öyle ebediyen görüş mesafesinde tutma isteğini bilirim.</p>
<p>Annem öldükten bir süre sonra Münih’e gittim. İlk kez. Bir bahane uydurmaksızın. Münih annemin şehriydi. Artık hiçbir şehrin onun olmadığı, olamayacağı bilgisi içimde dilsizdi henüz, sinir uçlarıma kelimelerle dokunmaya hazır değildim. Sessiz günlerdi. Annemin adını bile tekrarlayamadığım felçli günler. Bir sabah, şubat soğuğunda şehri bir baştan bir başa geçerek Münih Müzik Akademisi’ne yürüdüm; eskiden Hitler’in çalışma ofisiyken şimdi çalgıcıların prova yaptığı salonun hemen dibinde, girişteki taş merdivenlerde içim üşüyerek oturup yukarıda akordunu arayan genç müzisyenleri dinledim. Onların ahenge gebe gürültüsü, az sonra hep birlikte yeniden doğuracakları mükemmel eserden daha uygundu ruhuma; konser biletim vardı, gitmedim. Beş asırlık bir masalı günde iki kez anlatan saat kulesi Glockenspiel’in Alman mı Alman kuklalarına baktım boş boş, masaldaki savaşı Bavyeralı şövalyenin kazanması umurumda değildi. Sonra, büsbütün titremeye başlayınca, Altstadt’taki bir pastanede tam da onun yapacağı gibi, önündeki turtaya hiç dokunmadan kahve üstüne kahve, sigara üstüne sigara içen siyah saçlı kadını seyrederek ısındım biraz. Olmuyordu. Hiçbir ses, hiçbir serap işe yaramıyordu; içlerinden geçemiyordum. Gözeneksiz bir ikinci deri gibi tenimi sımsıkı saran ölüm fikrinin dışına çıkamıyor, yeterince soluk alamıyor, anneme bir türlü varamıyordum.</p>
<p>Münih’ten ayrıldım. Kalmayı öğrenmemiştim henüz. Gitmenin nafile olduğunu anlamaya ise daha yeni başlamıştım.</p>
<p>Eskilerden ve yenilerden yeni yazılar</p>
<p>Londra merkezli edebiyat dergisi Granta’nın son sayısının başlığı <strong>“Exit Strategies”</strong> (Çıkış Stratejileri). Daha önce, <strong>Granta</strong>’dan defalarca söz ettim biliyorum. Ama bir avuç yazarın birbirini koruyup kolladığı haddinden fazla emniyetli birer kum havuzuna dönen tozlu kitap dergileriyle, onların, en lezzetli edebiyat dedikodularını bile ne kadar biriktirirse sonunda o kadar sığ bırakan kardeşlerinden bıkanlara, <strong>Granta</strong>’nın her mevsim hakiki bir kurtuluş vaadi sunduğunu hakkıyla anlatabildiğimden emin değilim. Kendi tarifiyle <strong>“bir yeni yazı dergisi”</strong> bu ve bence, vaadine kendini açan her okura yeni yazının, en azından gerçekçiliğin sınırları içinde duran yeni yazının ne olduğunu, ne olabileceğini hatırlatıyor.</p>
<p><strong>“Exit Strategies,”</strong> yenilerle eskileri yeni yazıda buluşturan bir sayı olmuş. 1930 kuşağının iki önemli yazarı Amerikalı John Bart ile Kanadalı Alice Munro, yazma ve düşünme yetilerinin sonuna geldiklerini hissederek yaşlanmanın öfkeli çıkmazını; 1947’li ve iflah olmaz bir New Yorklu olan Ann Beattie eskiyen bir aşkın içinden süzülerek çıkabilenleri; 1964 Saraybosna doğumlu Alexandar Hemon ailesinin savaştan kaçışını, –benim çok sevdiğim— 1977 Lima doğumlu ABD’de mûkim yazar Daniel Alarcon ise, Peru’nun taşrasından Kaliforniya’nın şehir hayatına varabilmeyi anlatıyor. Hepsi de hikâyeyle hatıranın, kurguyla röportajın arasındaki sınırı muğlaklaştırarak, bu muğlaklığı sevdirerek yazıyorlar.</p>
<p>Bana Münih’teki soğuk ve kelimesiz günlerimi hatırlatan ise Claire Messud oldu. 1966 doğumlu bu Amerikalı romancının <strong>The Emperor’s Children</strong> (İmparatorun Çocukları, Yapı Kredi Yayınları, Ali Cevat Akkoyunlu’nun çevirisi) adlı kitabı, belki de 11 Eylül sonrası New York’unda okuduğum ve o sırada kendimi üç genç karakterine fazlasıyla akran, onların şehirde yeni bir hayat kurma çabasına da fazlasıyla aşina bulduğum için kafamda hâlâ sahne sahne canlandırabildiğim bir romandır.
                                    	<br/><br/>
<a class="lnk2" href="/web/20120414120544/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-hayati-hakiki-kilan-sessiz-siradanliklar.htm), [web.archive.org (arşiv bağlantısı)](http://web.archive.org/web/20120414120544/http://www.taraf.com.tr:80/yasemin-congar/makale-hayati-hakiki-kilan-sessiz-siradanliklar.htm)
# Diş macunundan devrime alışkanlığın gücü

*Yasemin Çongar 17.03.2012*

<div class="yazi"><img align="left" alt="Diş macunundan devrime alışkanlığın gücü" border="0" src="http://www.taraf.com.tr/fotoraflar/makaleler/dic-macunundan-devrime-aliskanligin-gucu_3271_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Yatağını yapan birer nehir gibi yaşıyoruz hepimiz. Su gibi.</p>
<p>William James bundan bir asır önce<strong> Psikolojinin Prensipleri</strong>’nde, <strong>“Su”</strong> demişti,<strong> “toprağı oyarak bir kanal açar kendine, giderek büyüyen, derinleşen bir kanal; ve sonra, bir süre kurusa bile, yeniden akmaya başladığında, kendi açtığı o yoldan geçecektir yine.”</strong> James, alışkanlıklarımızdan söz ediyordu.</p>
<p>Denemekle tekrarlamak arasında tekrarı, düşünmekle alışmak arasında alışkanlığı, istisnayla kural arasında kuralı, kaçamak aşkla düzenli ilişki arasında ilişkiyi seçen bir beynimiz var bizim. Bu sayede daha az yıpranıyor zihnimiz. Bu sayede küçülmeye başladı insan kafatası. Bu sayede bizi öngörmek, bu sayede bizi yönlendirip yönetmek o kadar da zor değil. Ve sanırım bu sayede, biraz daha sıradan, biraz daha sürüdeniz hepimiz; biraz daha yavanız. Bir tür enerji tasarrufu belirliyor bu halimizi; beynimiz voltajı düşürürken hayatımız uzuyor, biz eksiliyoruz.</p>
<h3><br/>Kebapçıları kaldırdık, ölümler azaldı</h3>
<p>Meseleye tam tersinden bakan bir kitap okuyorum şimdi; kurtuluşumuzu, beynimizin tasarruf etmesinde gören bir kitap. Alışabilmemizi sağlıklı yaşamanın şartı saymakla kalmayıp, her türlü değişimin anahtarını da alışkanlıklarımızda bulan, muhafazakâr bir tezle yola çıkmış gibi görünse de, hâlihazırdaki işleyişi kavramadıkça, değişmenin de değiştirmenin de mümkün olmadığını hatırlattığı için aslında devrimci bir kitap.</p>
<p><strong>The New York</strong> <strong>Times</strong>’ın 1974 doğumlu iş dünyası muhabiri Charles Duhigg, kuşağının en başarılı gazetecilerinden sayılıyor; ABD’de iki hafta önce piyasaya çıkan kitabı da bunun sebebini eleveriyor bence. Tüketimle üretimi, üretimle teknolojiyi, teknolojiyle siyaseti, siyasetle sosyolojiyi, sosyolojiyle kültürü, kültürle psikolojiyi ve son tahlilde de psikolojiyle biyolojiyi birarada düşünebiliyor Duhigg; <strong>The Power of Habit: Why Do We Do What We Do in Life and Business </strong>(Alışkanlığın Gücü: Hayatta ve İşte Yaptığımız Şeyleri Niye Yaparız) bu alanları bir bütün olarak kucaklarken, laboratuvar fareleri üzerindeki nörolojik deneylerden toplumları dönüştüren kritik olaylara, başarılı reklam stratejilerinden şirketleri ihya eden personel politikalarına kadar birçok farklı süreci inceliyor ve sonunda kendimizle ilgili temel bir sır veriyor bize.</p>
<p><strong>“Alışkanlıkların bilimi”</strong> dediği şeyle ilgilenmeye, sekiz yıl önce savaşı izlemek üzere gittiği Irak’ta başlamış Duhigg. Bağdat’ın güneyinde küçük bir şehir olan Kûfe’de, Amerikan Kara Kuvvetleri’nden bir binbaşının geliştirdiği <strong>“toplumsal alışkanlık değiştirme programı”</strong>na tanık olmuş. Araçları yakarak, çevreye ateş açarak, bazen de kalabalığın ortasına bir intihar saldırganının dalmasıyla gerçekleştirilen şiddet eylemlerinin videolarını inceleyen binbaşı sonunda çareyi, tekerlekli arabalarında kebap pişiren seyyar satıcıları şehir meydanına sokmamasını Kûfe Belediye Başkanı’ndan istemekte bulmuş: <strong>“Görüntüler, her eylemden saatler önce Iraklıların meydanda toplanmaya başladıklarını, kalabalığın giderek büyüdüğünü, çok geçmeden seyyar kebapçıların ve meraklı izleyicilerin de geldiğini, insanların karınlarını doyurarak bekleştiklerini gösteriyordu. Sonra biri bir taş ya da şişe atıyor, ortalık cehennem yerine dönüyordu… O gün Mescid-el Kûfe’nin önündeki meydanda yine insanlar toplanmaya başladı. Bütün öğleden sonra kalabalık giderek arttı. Öfkeli sloganlar atan bir grup vardı. Irak polisi, yakındaki Amerikan üssüne telsizle haber verip, askerlerin hazır beklemesini istedi. Hava kararırken kalabalık huzursuzlandı. Acıkan herkes, seyyar kebapçıları aradı. Nafile! Sonra gidip yemek yemek için yavaş yavaş terkettiler meydanı. İzleyiciler dağıldıkça, sloganlar da cılızlaştı. Saat sekizde meydan bomboştu.”</strong> Seyyar kebapçıları uzaklaştırarak Kûfe’deki ölüm bilançosunu değiştirmesini bu sözlerle anlatan binbaşının,<strong> “Orduda öğrendiğim en önemli şey, her şeyin alışkanlıklardan ibaret olduğunu anlamaktı” </strong>demesinden etkilenen Duhigg, Irak dönüşünde<strong> “Alışkanlık nedir”</strong> sorusuna bilimsel bir cevap aramaya başlıyor;The Power of Habit işte o arayışın hikâyesi.</p>
<h3><br/>Alışkanlığın halkası: İşaret, rutin, ödül</h3>
<p>Başka başka hayatların başka başka dertleriyle derinleşen bir hikâye bu. İlkin Lisa Allen’la tanışıyoruz: Amerikan Ulusal Sağlık Enstitüsü’nde (NIH), nörologlar, psikologlar, genetikçiler tarafından inceleme altında tutuluyor genç kadın. On altı yaşından itibaren sigara ve içki içmiş, kendini bildi bileli obezitenin kıyısında durmuş, hiçbir işte bir yıldan fazla kalmamış, borçları her zaman boyunu aşmış ve otuz dört yaşındayken, kocası başka bir kadına kapılınca evliliği bitivermiş. Ama Duhigg’in anlattığı haliyle, beynindeki elektrik devrelerinin NIH tarafından sürekli takibine izin veren Lisa’nın böyle bir geçmişi olduğuna inanmak güç. Karşımızda, kocasının âşığının evini yakmakla intihar etmek arasında gidip gelirken, bir yandan da deli gibi yiyip içerek avunmaya çalışmasını artık<strong> “bir başkasının kâbusu”</strong> gibi hatırlayan, dört yıldır sigara içmemiş, her gün koşan, bir maraton tamamlamış, üniversiteye dönüp mastırını bitirmiş, iyi bir işte çalışan, borçlarını ödemiş, sevgilisiyle mutlu bir kadın var.
                                    	<br/><br/>
<a class="lnk2" href="/web/20120419195844/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-dis-macunundan-devrime-aliskanligin-gucu.htm), [web.archive.org (arşiv bağlantısı)](http://web.archive.org/web/20120419195844/http://www.taraf.com.tr:80/yasemin-congar/makale-dis-macunundan-devrime-aliskanligin-gucu.htm)
# Yaşarken cehennem, yazarken cennet

*Yasemin Çongar 24.03.2012*

<div class="yazi"><img align="left" alt="Yaşarken cehennem, yazarken cennet" border="0" src="http://www.taraf.com.tr/fotoraflar/makaleler/yasarken-cehennem-yazarken-cennet_9644_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Onu sevenler süsünü de severler. Şehirlerini böyle şerbetli, kadınlarını bu kadar baharatlı anlatmasa muhtemelen daha az sevilen bir yazar olacaktı. Yazarın gücü illâ ki yazısının şehvetiyle ölçülmez elbet, ama Lawrence Durrell’ın etkisi bence tam da burada, insanı yaşamaya ve yazmaya kışkırtarak yazmasındadır.</p>
<p>İçinde hayat kalmış yazarların, içinde söz büyüten okurların, ağırlığını çok iyi bildikleri o yumrulu ukteyi çözen yegâne şey de zaten, Durrell gibilerinin<strong> “Her şey çevremizdeki sessizliği nasıl yorumladığımıza bağlı değil mi”</strong> nevînden tek bir soruyla harekete geçirebildiği diriliş dürtüsü değil mi çoğu zaman? Sahi, baharın daha iyi bir tarifi var mı?</p>
<h3><br/>Parmaklarında yiten, kafanda canlı o duygu</h3>
<p>Hiç ummadığımız bir anda karşımıza çıkan papatya tarlasının ortasından geçip, rengi, kokusu ve kuralsızlığıyla insana hükmeden bir mimoza ağacının altında durduğumuz o ikindide, vaktin artık uyanma vakti olduğunu tabiata ait kadim bir sırrı ilk kez keşfedercesine hayretle hatırlamasaydım bile, sanırım bu mevsim Durrell’a dönecektim ben.</p>
<p>İlk müsebbip Stratis Tsirkas’tı. Can Yayınları çok hayırlı bir iş yapıp, <strong>Başıboş Kentler</strong>’in yeni baskısını kucağımıza bırakınca, kıştan Tsirkas’la çıkmak şahane bir fikir gibi göründü bana. Ama onun, <strong>“Seni unutacak olursam, sağ elim tutmaz olsun”</strong> diye söz verdiği sevgili Kudüs’ünün, savaşın kızgın tavında dövülmüş ve nerdeyse soğumaya yüz tutmuş bir bilgelikle, <strong>“Her toprak parçası mezara dönüşebilir. Her toprak parçası…”</strong> diye fısıldayarak vardığı Kahire’sinin içinden bu kez haddinden hızlı geçtim. <strong>“Amaçsız dolaşmak, nereye çıkacağı bilinmeyen sokaklara dalmak, keşifler yapmak” </strong>için sabırsızlandım sanırım; karşıma <strong>“tabanı mavi maltataşı kaplı bir iç avlu, yerinden çıkmış bir parmaklığın biçimi, futbolcu forması gibi sarı pembe çizgili boyanmış küçük bir cami ve onun yanında, parlak gövdeli, yapraklarının arasına kumruların doluştuğu bir ağaç”</strong> çıksın diye bekledim,<strong> “eski kapıların önünde durmak, taşa ya da ağaca kazınmış tarihleri okumak”</strong> istedim… Kim bilir belki de <strong>“ay erkenden battı, gece kuru ve kapkara”</strong> dedirten bir boşlukta bir başıma ürpererek düşünmek için;<strong> “parmaklarınla artık yeniden duyumsamana olanak olmayan bir şeyi kafanın içinde yeniden yaşamak bu kadar mı acı verici” </strong>anlamak için. Bütün bunların <strong>İskenderiye</strong>’de mümkün olduğu, dönüp karıştırmayı sevdiğim eski bir kitabın altı çizili satırlarıyla tescilli zira. Yunancanın Kahire doğumlu kudretli yazarı Tsirkas (1911-1980), aslında bu üç şehri de onlara hiçbir zaman sahip olamayacağını hissettiren bir tevazuyu hep onlara ait kalacağını kabul eden bir teslimiyetle birleştirerek anlatır, ama onun <strong>İskenderiye</strong>’si, sanırım biraz da Durrell’ı yeniden düşünme fırsatı verdiği için diğer iki kitabından daha çok kendinde tutuyor beni.</p>
<p>Tsirkas’ın yazdığı İskenderiye’yi, Durrell’ın yazdığı İskenderiye’den ayıran şey, on beş yıl kadar ileride ve Eski Kıta’dan dünyaya taşan savaşın yanıbaşında durması değil sadece. Tsirkas, 1943 İskenderiye’sine her bakışında, Büyük İskender’in iki bin küsur yıllık şehrinin damarlarından akan bütün bir mitolojiyle birlikte, yirminci asırlı bir Yunanlı için <strong>“ebediyen kaybedilmiş bir yuvayı”</strong> da görüyor. Durrell’ın <strong>İskenderiye Dörtlüsü</strong>’nde soluduğumuzdan farklı bir nostalji bu; zaman ve mekâna daha çok bağlı, politik.</p>
<p>Hindistan doğumlu İngiliz yazar Durrell’ın (1912-1990), <strong>“pudding adası</strong>” diye dalgasını geçtiği memleketinin muhafazakâr kuralcılığından kaçıp, Yunanistan’da, Mısır’da yaşadığı gönüllü sürgün ise daha evrensel bir iz bırakıyor geriye; sanırım kuartetin ikinci kitabı <strong>Balthazar</strong>, yazarın esas meselesinin <strong>“modern aşkın araştırılması”</strong> olduğunu ilan etmeseydi de, Durrell’ın İskenderiye’sini nostaljik kılan şeyin, bu mutlak görünümlü duygunun hiç tükenmeyen izafiyeti olduğunu er geç kavrayacaktık. Nihayetinde Tsirkas, <strong>“gerçek”</strong> bir şehirde dolaştırır bizi; Durrell ise <strong>“Kahramanların ve anlatıcının kişilikleri gerçek dışıdır… Yalnızca kent gerçektir” </strong>demesine rağmen İskenderiye’yi <strong>“gerçek”</strong> kılmaz hiç; tarihine de, coğrafyasına da mahkûm etmez onu, <strong>“limon kokularının arasından süzülen ışığı”</strong> ve <strong>“kış gecelerinin derinliğindeki tek saat olan denizi”</strong> ile şehir, aynı tatmin ve tatminsizlikleri birbirlerinden farklı algılayıp, farklı aksettiren karakterlerle birlikte çoğalan bir gündüz düşüne dönüşür. Eskimez. Asla. Dilini fazla süslü, kimi karakterlerini biraz kaygan bulsanız bile, onları kendinde buluşturan o hayal şehirde <strong>“benim”</strong> diyebileceğiniz bir köşe sizi her zaman bekler sanki.
                                    	<br/><br/>
<a class="lnk2" href="/web/20120621045501/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/yasemin-congar/makale-yasarken-cehennem-yazarken-cennet.htm), [web.archive.org (arşiv bağlantısı)](http://web.archive.org/web/20120621045501/http://www.taraf.com.tr:80/yasemin-congar/makale-yasarken-cehennem-yazarken-cennet.htm)
# Yiğidin kamçısı ve beş bin yıllık sorular

*Yasemin Çongar 31.03.2012*

<div class="yazi"><img align="left" alt="Yiğidin kamçısı ve beş bin yıllık sorular" border="0" src="http://www.taraf.com.tr/fotoraflar/makaleler/yigidin-kamcisi-ve-bes-bin-yillik-sorular_626_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Başlangıçta şiddet vardı. Başlangıçta borç vardı. Bugünü kavrama çabasıyla başlangıca uzanan bir kitap okuyorum şimdi. Âdil bir küreselleşme ihtimali üzerine,<strong> “devlet”</strong> ve <strong>“piyasa”</strong> kavramlarının birer deli gömleği misali zihinlerimizi bağlamasına izin vermeden düşünmenin yolunu ararken, <strong>“Buraya nasıl vardık”</strong> sorusunu kendine kılavuz edinmiş bir kitap.</p>
<p>İlhamı <strong>“işgalciler”</strong> verdi. Şimdilik tek kelimeye, üstelik de <strong>“işgal”</strong> (occupy) gibi zorbalık çağrıştıran bir kelimeye sığdıklarına bakmayın siz. Onlardan öğrenebileceğimiz çok değerli bir şey var: Kuzey Amerika’da ve başka yerlerde, <strong>“Biz yüzde doksan dokuzuz” </strong>diyerek, parkları, meydanları, caddeleri tehditkâr olmayan bir kararlılıkla doldururken, kendi aralarındaki <strong>“siyasi anlaşmazlıkların berraklaşmaya, olgunlaşmaya ve yön bulmaya engel değil yardımcı olduğu”</strong> inancıyla hareket ediyorlar. Ertesi günümüzü bilemem ama yarınımız, geçen asırdaki nice siyasi hareketin bireyi mecbur kıldığı aynılaşmaya, tekilleşmeye hepten direnirken, özlemlerinin geniş ufku ile fırsatlarının dar sınırı itibarıyla <strong>“yüzde doksan dokuzun parçası”</strong> olduğunu da idrak etmiş olanlarımızın <strong>“bugünü”</strong> nasıl geçirdiğine göre şekillenecek bence.</p>
<p>1999’da Seattle’da sokakları keserek Dünya Ticaret Örgütü’nü protesto edenlerin başlattığı hareket, günlük haber dilinde <strong>“küreselleşme karşıtları”</strong> deyip geçilen eylemcilerden ve <strong>“yeniyi kurmaktan ziyade, mevcudu yıkmaya dönük”</strong> gibi algılanan eylemlerden oluşuyordu. Oysa, bugün yerküreye yayılmış olan <strong>“küresel adalet ve vicdan”</strong> taleplerinin harcında o eylemcilerin ve eylemlerin<strong> “dönüştürücü” </strong>etkisini görmemek imkânsız. Şimdi, aynı şekilde, hareketin bizatihî <strong>“mesaj”</strong> işlevini gördüğü bir süreçten geçiyoruz ve <strong>“işgalciler”</strong>in uçurumun tepesinden kendilerine bakan imtiyazlı <strong>“yüzde bir”</strong>e hatırlattığı gerçek de, her şeyden önce eşitsizlik keyfiyetinin kendisi ve bu keyfiyete itiraz etmenin ahlakî üstünlüğüdür.</p>
<h3><br/>İnsanlar arasındaki rabıta olarak para</h3>
<p>İşgal Hareketi <strong>(Occupy Movement ),</strong> hepi topu altı aydır, o da aralıklarla sesini duyursa da, içinde yaşadığımız tarihsel ânın sahipleri arasına kendini katmayı başardı. Harekete, sadece günceli belirleyen bir dinamik olarak değil, <strong>“geleceğin harcına katkı sağlayan”</strong> bir disiplin gözüyle bakanlar giderek artıyor. Columbia Üniversitesi antropoloji profesörü Hannah Appel, mesela, bu sömestr, uygulamalı bir <strong>“Wall Street’i İşgal Et”</strong> dersi vermeye başladı. Dersin online olmasını çok isterdim doğrusu. Zira <strong>Occupy</strong>’ın bir fikirden ziyade, bir farkındalıktan yola çıkmasını ve dört başı mâmur devrimci bir program yerine dönüşüm imkânlarının araştırılmasına yönelik kuvvetli bir niyet beyanı sunmasını –benim gibi— önemseyenlerin, geçtiğimiz sonbahardaki Wall Street protestolarının kamp yeri olan Zuccotti Park’ın <strong>“gazilerinden”</strong> Appel’i dinlemeyi, onunla tartışmayı ve onunla anlaşmazlığa düşerek berraklaşmayı özellikle seveceklerini sanıyorum. Belki de yakında, Appel’in ders notları siberuzayda seyrüsefere başlar, kimbilir.</p>
<p>Ben şimdilik, özlemleri ile fırsatları arasındaki boşlukta kendi üzerine kapanıp kalmayı reddeden meraklılara, David Graeber’la uzun bir seans öneriyorum. Elimdeki kitap bu iş için birebir; adı <strong>Debt: The First Five Thousand Years</strong> (Borç: İlk Beş Bin Yıl) ve adına uygun şekilde sizi İsa’dan üç bin küsur yıl öncesinden bugüne taşırken, öncelikle <strong>“bir soyutlama, bir ölçü, insanlar arasındaki bir rabıta” </strong>olarak ele aldığı parayı –daha doğrusu <strong>“sanal para”</strong>yı– takip ediyor.</p>
<p>Graeber’ın kişisel hikâyesini biliyor olabilirsiniz. 1961 New York doğumlu bu ünlü antropolog, Zuccotti Park eylemi vesilesiyle Batı’da uzun süre gündemde kaldı. Amerikan Tekstil İşçileri Sendikası’nda aktif olarak çalışmış işçi bir anne ile İspanya İç Savaşı’na katılmış ve ABD Komünist Partisi’nde görev almış, yine işçi bir babanın çocuğu olan Graeber, zekâsını ödüllendiren burslar sayesinde parlak bir eğitim ve akademik kariyer yapma şansına sahip olmuş, ancak daha sonra müesses nizama toslamış bir adam.</p>
<p>Graeber, Yale Üniversitesi’nde sekiz yıl ders vermiş, 2006’da doçentlik sırası geldiğinde ise sözleşmesinin yenilenmemesi üzerine büyük bir kavgaya girmişti. Üniversite siyasi mülahazlarla hareket ettiğini sonuna kadar reddetse de, on altı yaşından itibaren kendini<strong> “anarşist”</strong> olarak tanımlayan ve on yıldır <strong>Alter-Globalisation</strong> (alternatif küreselleşme) hareketinin öncüleri arasında yer alan Graeber’ın, Yale elitine <strong>“aykırı”</strong> düştüğü anlaşılıyor. Üniversitenin, Graeber’ı gönderme kararını 4500’den fazla akademisyen imza vererek protesto etti; Britanyalı tanınmış antropolog Maurice Bloch, Yale’e yazdığı mektupta, <strong>“Graeber’ın kendi kuşağının en iyi antropolojik teorisyeni olduğunu düşünüyorum” </strong>dedi. Sonuç değişmedi, ama Graeber ertesi yıl London School of Economics’te, prestijli Malinowski Konferansı’nı vermeye çağrıldı, şu anda da Londra Üniversitesi’nde hocalık yapıyor. Tabii, <strong>“Biz yüzde doksan dokuzuz”</strong> sloganının Graeber’a ait olduğunu da belirtmeliyim.<br/><br/><strong>Debt</strong> ise bir aktivistin değil, bir akademisyenin kitabı; sloganlardan ziyade sorularla ilerliyor, tezlerini beşerî tarihe ilişkin fiziksel bulguların, saha çalışmalarının üzerine kuruyor. <strong>“Borcun ilk beş bin yılı”</strong> deyince akla küresel mali sistemin evriminin kuru bir kronolojisi gelmesin; Graeber geriye gittiği kadar derine de inerek, her türlü kavramı basitleştirerek yazıyor, onun bütün tariflerinde önce insanı görüyorsunuz. <strong>“Borç”</strong> kelimesini mesela, <strong>“Birbirini esas olarak çok farklı türden iki varlık olarak görmeyen, birbirinin en azından potansiyel düzeyde eşiti olan ve hâlihazırda bir eşitlik konumunda bulunmayan, ancak bu meseleyi çözüme kavuşturmalarının bir yolu olan iki insan arasındaki ilişki”</strong> diye tanımlıyor. Bu bakışla,<strong> “borçlanmak”</strong> deyince bir para alışverişi yerine, alışverişin temelindeki ilişkiyi düşünmeye başlıyorsunuz; özdeki eşitliğe rağmen oluşmuş fiilî eşitsizliğin ve bunun aşılma ihtimalinin belirlediği bir ilişki bu; insanî, yani ahlakî ve siyasi bir ilişki. Bu tür bir tanım, zihinsel huzurunuzu kaçırabiliyor ama, en konforlu görünen fikirleriniz birden yerlerinde kıpraşmaya başlıyor; mesela, borcu<strong> “namus”</strong> saymama, bankaları <strong>“olmazsa olmaz”</strong> kurumlar olarak görmeme, giderek, ekonomiyi <strong>“tamamen bireysel ve bencil güdülerle yapılan bir işlemler dizisi”</strong> gibi algılamama ihtimalini düşünürken yakalıyorsunuz kendinizi.</p>
<h3><br/>Borç imparatorluğunun çocuklarıyız biz</h3>
<p>Graeber, paranın tarihini<strong> “ilk ziraî imparatorluklar”</strong> saydığı Mezopotamya uygarlığı, Firavunlar Mısır’ı ve Bronz Çağ Çin’i <strong>(İ.Ö. 3500-İ.Ö.800):</strong> ardından Hindistan’ın parçalandığı, Çin’in kendi içinde savaştığı, Roma İmparatorluğu’nun yükselip çöktüğü, bütün büyük modern dinlerin doğduğu Eksen Çağı <strong>(İ.Ö. 800- İ.S. 600):</strong> Ortaçağ Avrupası <strong>(600- 1500):</strong> sonrasında, <strong>“Avrupa’da imparatorluklar çağı” </strong>dediği dört küsur asırlık dönem <strong>(1500-1971):</strong> ve nihayet, eski ABD Başkanı Richard Nixon’ın doların altına çevrilebilirliğine resmen son vererek, mevcut dalgalı kur sistemini fiilen başlattığı 15 Ağustos 1971’den beri devam eden dönemi kapsayacak şekilde beş fasılda inceliyor. Son döneme,<strong> “borç imparatorluğu”</strong> adını veriyor Graeber, hâlâ ilk demlerini yaşayan bu imparatorluğun çocuklarıyız bizler.</p>
<p>Farklı fasıllara damgasını vuran ilişkileri ve değişimin yönünü izleyen Graeber’ın temel çıkarımı şu cümlelerde özetini buluyor: <strong>“İktisadî tarihi incelerken şiddetin rolünü; savaşın ve köleliğin bugün ‘ekonomi’ adını verdiğimiz temel kurumların yaratılmasında ve şekillendirilmesinde oynadığı mutlak sûrette belirleyici rolü sistematik olarak gözden ırak tutuyoruz... Çıkış noktaları önemlidir. Şiddet, gözle görünmez olabilir, ancak hâlihazırda iktisadî sağduyumuzun özündeki mantığa, ve çağdaş devletin sürdürdüğü şiddet tekeli –aynı zamanda sistematik şiddet tehdidi– olmaksızın asla ve kat’â varolamayacak olan kurumların tabiatına kazınmış halde duruyor.”</strong></p>
<p>Graeber’a göre para ve borç, genel kabulün aksine, malların değiş-tokuşunu kolaylaştırmak için ortaya çıkmadı; <strong>“ilkel para”</strong> doğrudan insanlar arasındaki aidiyet ilişkisinin bir ürünü. Savaştığı düşman karşısında teslim olan ilk insan, hayatını teslim ediyordu aslında; ya öldürülecekti ya da düşmanı onu esirgerse, hayatını borçlu olacaktı ona; <strong>“mutlak, sonsuz ve ödenmesi imkânsız bir borç!”</strong> Düşman, öldürmemeyi seçtiği insanın canının, ömrünün ve sahip olduğu herşeyin sahibiydi artık. Mülkiyet başlamıştı, savaş köleliği doğurmuştu. İşin ironik yanı, mülkiyetle birlikte borç ilişkisinin de nitelik değiştirmesi... Bir köle alınıp satılabildiğine göre, kölenin sahibine olan borcu da <strong>“mutlak, sonsuz ve ödenemez”</strong> değildi artık; yeni sahibin ona biçeceği fiyatla eşdeğerdi. Graeber’a göre, bizim bildiğimiz anlamda paranın ve borç ilişkisinin kökeni de, el değiştiren ilk köleye kadar uzanıyor.</p>
<p>Kölelik bir borç ilişkisi. Öte yandan, borç da köleliğe yol açıyor. Bir Babil köylüsü mesela, karısı olarak aldığı kadının ailesine, izdivaca resmîyet kazandırmak üzere bir avuç gümüş veriyor. Başlık parası, köylünün karısını <strong>“alıp satabileceği”</strong> anlamına gelmiyor ama. Ne zaman ki köylü, bir başka köylüye borçlanıyor ve aldığı iki inekle, iki atın bedelini gümüş olarak ödeyemiyor; o zaman alacaklısı, önce köylünün tavuklarına, sonra eşyalarına, sonra kulübesine, sonra gerekirse karısına ve çocuklarına el koyabiliyor. Adına <strong>“para”</strong> dediğimiz rabıta biçiminin bugünkü işlevini kazanması <strong>“borç”</strong> sayesinde oluyor; aynı şekilde, Graeber’ın <strong>“her şeyin alınıp satılabildiği, bütün nesnelerin (tıpkı köleler gibi) eski sosyal rabıtalarından kurtuldukları ve sadece para ile ilişkileri dahilinde var oldukları bir alan”</strong> olarak tarif ettiği<strong> “piyasa”</strong> da yine borçlanma ânında oluşmaya başlıyor.</p>
<p>Tabii, köle ile efendi arasındaki parasal bağın ilerki aşamalarını; kralla tebâ, devletle vatandaş arasında buluyoruz. Öz, pek değişmiyor. Savaşın ve istilanın – hâsılı şiddetin– sağladığı mülkiyet hakkıyla, diyelim ki altın ve gümüş madenlerinin zaten sahibi olan hükümdarın, bunlardan sikke yaptırıp, üzerlerine kendi resmini bastırmasının, sonra da onları halka dağıtıp, ardından vergi olarak geri almasının ilk andaki mantıksızlığı, hükümdarla tebâ, devletle vatandaş, toplumla birey arasındaki ilişkiyi <strong>“sınırsız bir borç”</strong> gibi algılayınca açıklanabilir bir hal alıyor.</p>
<p>Graeber’ın lafı nereye getirdiği aşikâr:<strong> “Bugün hepimiz, bizi yetiştiren, besleyip büyüten, giydiren topluma, dilimizi ve geleneklerimizi icat eden çoktan ölmüş atalarımıza, bizim varolmamızı mümkün kılan herkese karşı sınırsız bir borçla dünyaya geliyoruz.” </strong>Tek alacaklının Tanrı olduğunu sandığımız günler geride kaldı artık; onun rolünü kutsal devlet üstlendi, devlete kurban kesmek yerine vergi veriyor, hayat borcumuzu askerlik yaparak ödüyoruz. Para dediğimiz şey de, kökendeki şiddeti unutup, kendimizi adeta kutsayarak söylediğimiz <strong>“vatan borcu ödüyorum” </strong>nev’înden cümlelerde ifadesini bulan toplumsal yükümlülüğün cisimleşmiş halinden ibaret!</p>
<p>Graeber, paranın şiddete dayalı kökeninin <strong>“tesadüf”</strong> olmadığını, devletlerin de piyasaların da bugün hâlâ<strong> “sürekli şiddet tehdidi”</strong> sayesinde ayakta kaldıklarını sık sık vurguluyor. Ve tabii soruyor: <strong>“Bunun bir alternatifi yok mu, olamaz mı?”</strong></p>
<p>Sizi, küresel adalet arayışının göbeğine taşıyabileceği gibi, yeni anarşizmin kıyısına da bırakabilecek olan bu soruyla başbaşa bırakmak istiyorum. Zira ihtimaller üzerine düşünmeye başlamak, cevaplarda karar kılmaktan daha önemli bence. Graeber’ın kitabında yaptığı en hayırlı iş de zaten, bu soruyu binbir ayrı şekilde sorabileceğimizi hatırlatması: Mesela, insanın birine borçlu olması niye dünyanın en kötü şeyi olsun? <strong>“Tabii ki, sosyal hizmetleri sınırlamak iyi bir şey değil ama ne yapalım çok borcumuz var”</strong> diyen devlete niye hak verelim? Bir diktatörün uluslararası bir bankadan aldığı borçları geri ödemek, niye o diktatörün ezdiği masum halkın masum çocuklarına düşsün? Alacağını tahsil etmek adına, bir ailenin evine zorla el koyan muktedir bankayı hangi ahlak kolluyor? Ya tarihin ve toplumun, bize en <strong>“doğal”</strong> seçenekmiş gibi bellettiği bir davranış biçimi o kadar da <strong>“doğal”</strong> değilse? Çağlar boyu kendini yeniden üreten şiddetin şartladığı toplumsal reflekslerimizin neresi kutsal?<br/><br/><b>ycongar@mac.com</b></p>
</div>

Kaynak: [taraf.com.tr](http://www.taraf.com.tr/yasemin-congar/makale-yigidin-kamcisi-ve-bes-bin-yillik-sorular.htm), [web.archive.org (arşiv bağlantısı)](http://web.archive.org/web/20131030012506/http://www.taraf.com.tr/yasemin-congar/makale-yigidin-kamcisi-ve-bes-bin-yillik-sorular.htm)
# Geçmişi kayıp, geleceği müphem bir diyarda

*Yasemin Çongar 07.04.2012*

<div class="yazi"><img align="left" alt="Geçmişi kayıp, geleceği müphem bir diyarda" border="0" src="http://www.taraf.com.tr/fotoraflar/makaleler/gecmisi-kayip-gelecegi-muphem-bir-diyarda_3752_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Evden ayrılmak bir nevî cihaddır aslında. Bir cihet arayışıdır; kaybolmayı göze almak, yönünü tek başına bulmaya cüret etmektir. Evden ayrılmadan kendine varamazsın, evden ayrılmadan büyüyemezsin. Nerden öğrendik tam bilmiyorum ama böyle öğrendik biz. Hemingway’in her hikâyenin sonunda kasabayı terk eden delikanlılarını sevmeme ihtimalimiz olmadı hiç. Seyyarlığı, seyyahlığı, sürgünü, ait olmamayı ve çok uzun kalmamayı seçenleri nedense kendimizden bildik. <strong>“Biz”</strong> derken bir kavimden, bir kuşaktan söz etmiyorum elbet. Biz, belki de sizsiniz: <strong>“Kim bu biz”</strong> sorusu zihninde belirmeden okuyanlarınız şimdi; kasabadan ayrılan delikanlıyı her düşündüğünde <strong>“nihayet”</strong> diyenleriniz; hangi yaşta, hangi meşrepten olursanız olsun, evinizi görünüşte hiç sebepsiz, ama aslında başka türlüsü mümkün olmadığı için terk ettiğinizi kimselere anlatmazken, bunu içten içe bilenleriniz.</p>
<p>Çok sevdiğim bir cümlesinde,<strong> “Seyahatte ilk keşfettiğin şey”</strong> der Elizabeth Hardwick, <strong>“artık varolmadığındır.”</strong> Kapıyı çekip çıktığında zira, sadece evi ve evdekileri değil, kendini de bırakırsın geride. Eşiği geçtikten sonra, artık her adımınla seni tanıyanlardan uzaklaşırsın. Senden, isminden, eskilerin ve ümitlerinle seni <strong>“sen”</strong> yapan her şeyden bîhaber bir dünyaya doğru ilerlersin. Bazısı için kendi sokağının sonunda başlar isimsizlik; yüzleri birer tüketim mâmulü gibi zahirî âlemlerde gezinip duran talihsizlerinse denizler aşması, ücralara varması gerekebilir. Ama sonunda bir an gelir ve senin için <strong>“bakir”</strong> bir diyarda, herkes için <strong>“sır”</strong> bir adam,<strong> “sır”</strong> bir kadın olarak yürürsün bir süre. Evinden uzak yerlerde, onlar seni bilmezler, sen onları bilmezsin. <strong>“Biz”</strong>den bir meslektaşın deyişiyle, sen evden uzaklaştıkça <strong>“isminin kudreti de, cezası da geride kalır.”</strong> Bilinmeyenin bağrına açılan her seferin, her gözüpek göçün özeti de bu değil mi aslında?</p>
<p>Her göç, insanın kendinden dışarı bir adım atmasıyla başlamıyor mu? Ve her göç, ebediyen eksik bir kopuş olarak kalmıyor mu? Her göç, nihayetinde bir yerinden bölmüyor mu insanı? Bir ayağı arafta yaşamak değil mi göçmenlik?</p>
<p>Hiç dönmeyecek bile olsak, dönüşün bizim için hep bir ihtimal olarak kalması bu yüzden sanırım. Kendimizi bulmak için, kökümüzü bulmak için er geç yeniden yollara düşmemiz gerekebileceğini biliyoruz. Yokluğumuzda hiç bir şeyin aynı kalmadığını, ayrıldığımız evin bizi öylece durup beklemediğini, değiştiğini, dağıldığını, belki de öyle bir evin zaten hiç olmadığını, aslında vaktiyle dört duvardan ziyade, bir duyguyu terk ettiğimizi de seziyoruz oysa… Zamanın o duyguyu nasıl usul usul öğüttüğünü görüyoruz. Hayalle hakikat arasındaki medceziri hiç dinmeyen saatler, evimizin hayalini getirip her seferinde biraz daha incelmiş bir kum yığını halinde ayaklarımızın dibine bırakıyor sanki ve sonra, yine hakikate doğru geri çekilirken hep daha fazlasını kendi karanlık karnına alıp götürüyor. Götürsün. <strong>Dönmenin imkânsızlığını sezmek, dönüş ihtimaline sahip çıkmaktan vazgeçirmiyor bizi. Gitmek, şifasından sual olunmayan bir muska gibi, sihri asla sınanmayacak bir anahtar gibi boynumuza asılı, orada göğsümüzde duruyor hep.</strong></p>
<h3><br/>Ayrılsak da birlikte de olsak, hatırla!</h3>
<p>Nesli tükenmekte olan bir gazeteci türünün temsilcisiydi o; çok güzel hikâye anlatırdı. Vakitsiz düştü toprağa, buna rağmen ardında çok hikâye bıraktı; onlardan birini okuyorum şimdi. Evini aramak için evinden ayrılan bir adamın hikâyesi. Sen giderken <strong>“aile isminin kudreti de cezası da geride kalır. Vardığın bu yeni yerdeki hiçkimse, senden öncekilerin binbir güçlükle inşa ettikleri itibarının farkında bile değildir” </strong>diyor hep genç kalacak bu gazeteci; sonra kayıp bir geçmişi taş üstüne taş koyarak yeniden kurmaya girişmesinin gerçek hikâyesini anlatıyor.<br/><br/><strong>House of Stone : A Memoir of Home, Family, and a Lost Middle East</strong> (Taş Ev: Bir Ev, Aile ve Kayıp bir Ortadoğu Hâtıratı), Anthony Shadid’in yayımlandığını göremediği son kitabının adı. Shadid’i hatırlıyor olmalısınız. İki ay önce, Beşşar Esed karşıtı isyancılarla konuşup, gazetesi <strong>New York Times’a</strong> yazmak için, Türkiye sınırındaki dikenli tellerin arasından geçerek gizlice Suriye’ye girmişti. İdlib ve civarında bir hafta kaldı, yeterince gözlem yapıp haber topladıktan sonra dönmek üzere Türkiye sınırına doğru yürürken, şiddetli bir astım krizi geçirdi, yolun ortasında durdu, eğildi, iki büklüm oldu, elleriyle büyük bir kayayı kavrayıp üzerine kapandı, o halde biraz çırpındı, sonra sakinledi, nefesi zayıfladı, giderek azaldı ve kısa bir süre sonra tamamen durdu. Son anlarının tanığı olan yakın arkadaşı <strong>Times</strong> fotomuhabiri Tyler Hicks’in yarım saat boyunca sunnî teneffüs yaptırması işe yaramadı. <strong>Oklahoma City doğumlu Shadid, doğduğu şehirden on bin kilometre uzakta ama ailesinin tam bir asır önce terkettiği toprakların yanıbaşında, son on yıldır hikâyelerini dünyaya anlatmak için boydan boya dolaşıp durduğu bir diyarın orta yerinde öldü. Kırk üç yaşındaydı.</strong></p>
<p>Irak Savaşı’na ilişkin haberciliği nedeniyle 2004 ve 2010’da iki kez Pulitzer Ödülü kazanan, 2002’de Ramallah’da bir İsrailli askerin omzundan vurduğu, 2011’de Mübarek’in devrilişini Kahire’de izlerken Mısır polisiyle çatışan, birkaç ay sonra Libya’da Kaddafi yanlısı milislerin elinden Türkiye’nin arabuluculuğu sayesinde kurtulan Shadid’in, <strong>“kendine dönmek için Ortadoğu muhabirliğine mola verdiği”</strong> bir senenin ürünü <strong>House of</strong> <strong>Stone</strong>. 2006’da Hizbullah ile İsrail arasındaki savaşın bitiminden, 2008’de iç savaşın hayaletini yeniden Beyrut sokaklarına salan çatışmalara kadar geçen sürede, İsrail askerlerinin önce ele geçirip sonra bıraktıkları Marcayun Kasabası’nda kalıyor Shadid; amacı, 2006’daki savaş sırasında kendine verdiği sözü tutmak. Sınıra dokuz kilometre uzaklıktaki bu Lübnan yerleşiminde, büyük büyükbabasının Birinci Dünya Savaşı sırasında terk ettiği bir ev var; yıllardır boş duran binayı, ilk kez İsrail roketleriyle yıkıldıktan sonra gören Shadid, <strong>“Birlikte de olsak, ayrı da bütün aileme hitap eden cümlelerin bir timsali olarak sana sahip çıkacağım”</strong> diye fısıldıyor evin harap duvarlarına, <strong>“Geçmişi hatırla. Marcayun’u hatırla. Kim olduğunu hatırla! ” </strong>Sözünü tutuyor, bütün bir seneyi üst üste koyduğu taşlarla evi, yan yana dizdiği kelimelerle de evin temsil ettiği geçmişi hatırlamaya adıyor; isminin kudretini de cezasını da yeniden hissetmek için ve hissettikçe, o güne dek sebebi belirsiz bir sızı gibi ruhunda taşıdığı eksikliği keşfedip, kabullenmek için.</p>
<h3><br/>Sepya bir anlatımı kesen kırmızı cümleler</h3>
<p><strong>“Arapça”</strong> diye yazıyor Shadid sonradan öğrendiği anadiline duyduğu hayranlığı gizlemeksizin,<strong> “binlerce yıl boyunca, pek az şeyi tarifsiz bırakıp, hiçbir nüansa gölge düşürmeyecek şekilde yavaş yavaş evrildi. Beyt, kelimenin tam anlamıyla ‘ev’ demektir ama akla düşürdüklerinin yankısı odaların, duvarların ötesine taşarak, aileye ve yuvaya dair özlemlerin hepsini birden çağırır. Ortadoğu’da beyt kutsaldır. İmparatorluklar çöker. Ülkeler yıkılır. Sınırlar yerinden oynar ya da yeniden birleşir. Eski sadakatlar erir gider ya da hiçbir ikazda bulunmaksızın değişiverir. Bina ya da bildik bir yer olarak ev ise, nihayetinde, gücünü yitirmeyen tek kimliktir.”</strong></p>
<p>Shadidlerin Marcayun’daki aile evi, geçmişin kayıp, geleceğin ise hep muğlak olduğu bir diyarda <strong>“tek sabit”</strong> olan <strong>beyt</strong> kavramını temsil ediyor gerçekten de. İsber Samara, geçen asrın başında, biraz da kendi Bedevî geçmişine, ailesinin göçebe alışkanlıklarına duyduğu tepkiyle, bir yerde durmak, yerleşmek, kök salmak için inşa etmiş bu evi. Sonra artık duvarları arasında yaşayacak kimse kalmadığında da <strong>“gerekirse boş dursun ama bizim olsun”</strong> demiş; Amerika’ya yerleşen çocukları, torunları günün birinde dönmek isterlerse onları bekleyecek, beyt bilecekleri bir yer olsun...<br/><br/><strong>“Bir tepenin üzerinden bakan haliyle, Levanten şeyler anlatıyor burası; İsber Samara’nın heves ettiği hayat biçimini anlatıyor. Osmanlı İmparatorluğu’nun çöküşünden öncesini, artık kaybolmuş bir çağı, herkesin paylaştığı ortak bir memleketin topraklarından her tür insanın geçip gittiği günleri getiriyor akla. Evin bulunduğu Hayy al-Saray, kireç taşıyla, sivri kemerleriyle ve kırmızı kiremitli çatılarıyla o zamanlar bölgenin en iyi mahallelerindenmiş. Burada kullanılan yer karoları, uluslararası bağlantıları ve kozmopolitan bir şıklık arayışını yansıtan bir şekilde, 1800’lerde Marsilya’dan getirilmiş. Tıpkı gümüşlerin her gün parlatıldığı ve kahvenin daha ziyade ikindide ikram edildiği Hayy’da ikâmet eden Osmanlı beyefendilerinin başlarına giydiği fesler gibi, bu karolar da Levant’ın stilini temsil ediyordu. Oturdukları divanlar kadar eski ve tozlu görünen ihtiyar pederşahların nemlenen gözlerini sildikleri mendillere isimlerinin ilk harfleri işlenmişti. Değer verilen aile isimleri babadan oğula geçerdi. İsber makbul bir isim değildi.”</strong></p>
<p>Gerisi, İsber Samara’nın <strong>“kendi kendini yeniden icat etmenin yeri ve zamanı olmayan bir yer ve zamanda kendi kendini yeniden icat etmesinin” </strong>hikâyesi. İsber ve karısı Behice, ancak <strong>“mükemmel olmayan ama iyiniyetli insanların”</strong> yapabileceği gibi her köşesi hem kendilerine hem de dönüşmek istedikleri çifte benzeyen bir ev inşa ediyorlar. Bir asır sonra, bir yandan bu ilk inşaatı <strong>“hatırlarken” </strong>bir yandan da, kendisinin evi yeniden canlandırma gayretini gayet ayrıntılı tariflerle yazan Shadid ise, kızı Laila ile oğlu Malik’e her şeyden çok bir <strong>“dönüş ihtimali” </strong>bırakmak istediğini biliyordu sanırım.<br/><br/><strong>House of Stone</strong>’un sepya tonlu bir anlatımı var; nesnesi hep biraz sır kalan hasretini bir hazine gibi koruyarak, müphemden ürkmeden, muğlağı severek yazıyor Shadid, ama siz kendinizi metnin bu loşluğuna tam kaptırmışken, ustura ağzı gibi kısa, kesik, kırmızı cümlelerle kendi nostaljisini deşip geçmeyi de biliyor; <strong>“Ne kadar pitoresk de olsa, Marcayun ölüyor”</strong> deyiveriyor birden ve onun aynı zamanda keskin ve iktisatlı tasvirleriyle meşhur bir savaş muhabiri olduğunu hatırlıyorsunuz.</p>
<p>Marcayunlular önceleri <strong>“metruk bir evi ayakta tutmaya çalıştığı”</strong> için aklından zoru varmış gibi bakıyorlar Shadid’e; çok geçmeden onunla arkadaş olduklarında ise, koyu sohbetlere dalıyor ama kasabalarının mukadder ölümünden söz etmek istemiyorlar hiç, günü değil geçmişi konuşmayı seviyorlar, eski bayramlarda her evde kurulan, kuş sütünün bile eksik olmadığı kırk kişilik sofraları anlatıyorlar. Shadid’in yeni ahbaplarından biri, Hikmet, <strong>“Marcayun’daki evimizin Amerika’dan daha eski olduğunu söylemiş miydim” diyor, “tam dört yüz yılllık. Sana belki aptalca gelecek ama bu bana gurur veriyor.”</strong></p>
<p>Shadid’in kendi ailesinin Lübnan’dan Amerika’ya uzanan serüvenini anlattığı bölümlerde benzer bir gururun izlerini bulmak mümkün. Bugünün hikâyesini ise, Marcayun’daki evin inşaat macerası belirliyor. Shadid’in yapmak zorunda kaldığı akıl almaz pazarlıkları, <strong>“artık bu kadarı da olmaz”</strong> dedirten terslikleri, tehirleri, yanlış anlamaları gülümseyerek okurken, Lübnanlı ustaların bizim buralardakilerin <strong>“emmioğlu”</strong> olduğundan hiç şüpheniz kalmıyor; tevekkülün ve mizahın bu toprakların ortak meyvesi olduğunu daha iyi kavrıyorsunuz.</p>
<p>En sonunda, inşaat bitip, İsber’le Behice’nin evi ya da <strong>Beyt-al Samara</strong>, derin bir uykudan uyanmışçasına mahmur ama taze bir çehreye kavuştuğunda, <strong>“daha iyisi mümkündü”</strong> diye düşünüyor Shadid. “Biraz daha çok param olsa, pencerelere daha güzel kollar takabilirdim. <strong>Biraz daha fazla zamanım olsa eski kapılardan ve kemerlerden bazılarını kurtarabilirdim. Ama yine de, terkedilmiş ve savaşta yıkılmış bir evi, hayatımda zarafete en çok yaklaştığım şeye dönüştürebildim sanırım.”</strong></p>
<p>Eksik bir zarafet bu; Shadid’in kısıtlı zamanı ve parası kadar, bir zamanların Levant’ının kadim kuralsızlığını da yansıtıyor. Marcayunlu inşaat ustası Ebu Cin’in<strong>, “Ne zaman biter”</strong> sorusuna, hep aynı cevabı vermesi ilk başta saçma geliyor Shadid’e. İşin niteliği ne olursa olsun, <strong>“Yarın biter” </strong>diyor Ebu Cin. Yarının ne demek olduğunu, bir senelik inşaatın sonunda anlıyor Shadid:<strong> “Yarın, gelecek demekti ve burada geleceğin ne getireceği her zaman müphemdi, müphem kalacaktı.”<br/><br/></strong><strong>ycongar@mac.com</strong></p>
</div>

Kaynak: [taraf.com.tr](http://www.taraf.com.tr/yasemin-congar/makale-gecmisi-kayip-gelecegi-muphem-bir-diyarda.htm), [web.archive.org (arşiv bağlantısı)](http://web.archive.org/web/20131030011239/http://www.taraf.com.tr/yasemin-congar/makale-gecmisi-kayip-gelecegi-muphem-bir-diyarda.htm)
# Oraların gulagları, hepimizin günahları

*Yasemin Çongar 14.04.2012*

<div class="yazi"><img align="left" alt="Oraların gulagları, hepimizin günahları" border="0" src="http://www.taraf.com.tr/fotoraflar/makaleler/oralarin-gulaglari-hepimizin-gunahlari_7662_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p><strong>"Bütün”</strong> diye bir şey yoktur demeyeceğim; bütünü <strong>“bütün”</strong> yapan, içindeki noksandır ama. Eksiklerini bilme halinden de ziyade, eksikliğin hiçbir zaman giderilemeyeceğini bilme halidir belki tamlık. Ya da belki böyle düşünmek, benim gibi hep biraz <strong>“eksik”</strong> olduğunu hissedenlerin işine geliyordur, kimbilir.<strong> Pencerenin önünde, kırmızı sardunyanın yanına kıvrılmış uyuyan kedinin kulakları, sadece ona ait olan rüyasını daha da esrarengiz kılarak seğiriyor ben bunları yazarken.</strong></p>
<p>Hayatın ince uçlu kalemi, benliğimize dokunduğu o ilk andan itibaren öyle çok şey yazıp çiziyor, imgelerini ve kelimelerini hafızamızın zaaflarını hesaba katarcasına öyle derinlere kazıyarak geziniyor ki üzerimizde, gün geliyor hepimiz, sahip olduğumuzu o âna dek hiç bilmediğimiz bir hatıranın birdenbire canlanıp berraklaşmasına, unutulmuş bir insanın, bir sahnenin, bir hissin seneler sonra zihnimizin diplerinden yukarı, ışığa doğru yükselip, adına bilinç dediğimiz arkası sırlı camda temayüz etmesine tanık oluyoruz. Hatırlamak, kendimize ilişkin bir keşfe dönüşüyor o vakit. Bir şeyi ilk kez hatırlamak, insanın aynadaki sûretinde yepyeni bir çizgi görmesine benziyor. Eksik olduğunu bile bilmediğimiz bir parçayı böyle apansız yerine koyan hafızamız, <strong>“her şey bundan ibaret”</strong> sözünü de —nerede söylenirse söylensin— anlamsız kılmıyor mu nihayetinde? Her bütünün, ancak noksan parçalarıyla birlikte bir <strong>“bütün”</strong> olduğunu hatırlatmıyor mu bize aynalar? <strong>Bir kedinin rüyasında ne görebileceği konusunda imkânsız tahminler yaparak soruyorum bunları. Balkondaki sardunyaların yeni saksılarını sevdiklerine inanmak istiyorum; bu kadar güzel kırmızı az bulunur.</strong></p>
<p>Masamda David Foster Wallace’ın bitirmeden ölmeyi seçtiği son romanı <strong>The Pale King</strong> (Solgun Kral) duruyor aylardır. Okunması zor bir kitap. Wallace, sizi bir daha hiç bırakmayacak cümlelerle geliyor üzerinize: <strong>“Belki de donukluğun ruhsal ıstırapla özdeşleştirilmesi, ışık geçirmeyen bir şeyin, dikkatimizi diğer bir tür, daha derin bir tür ıstırapta yoğunlaşmasını engellemeye yetecek kadar dağıtamamasındandır. Daima orada duran, daha derin bir ıstırap var; çoğumuz zamanımızın ve enerjimizin büyük bölümünü, o ıstırabı hissetmemek için dikkatimizi başka şeylere yöneltmekle geçiriyoruz.”</strong></p>
<p>Hissetmemeye çalışmak nafiledir oysa. Er geç hissedersin.Wallace, bunu bildiği için sanırım, <strong>Pale King’i</strong> okurken kendimizi sürekli yoklamamızı istiyor bizden; en kıraç görünen arazinin dahi derinlerinde bir cevher gizlediğinden emin olan her hayal erbabı gibi, bizi neyin eksik kıldığını ancak geçmişimizi deşersek keşfedeceğimize inanarak, kelimelere dökmeksizin bir soru soruyor usulca: <strong>“En eski hatıranız neydi sizin; hatırladığınız ilk şey neydi söyleyin?”</strong></p>
<h3><br/>Rahatladı; onu idam etmeyeceklerdi</h3>
<p>Wallace’ın sessiz sorusunu size emanet edip, çok daha zor bir kitaptan söz edeceğim bugün. Anlattığı hakikatin bilgisi, hayatı eskisi gibi sürdürmeyi neredeyse imkânsız kılan bir kitap bu. Adı: <strong>Escape from Camp 14: One Man’s Remarkable Odyssey From North Korea to Freedom in the West</strong> (Kamp 14’ten Kaçış: Bir Adamın Kuzey Kore’den Batı’da Özgürlüğe Uzanan Olağanüstü Yolculuğu). Yazarı, bugün artık altmışlı yaşların başında olan, yıllarını Doğu Asya’da muhabirlik yaparak geçirmiş Amerikalı gazeteci <strong>Blaine Harden</strong>.</p>
<p>Benim bir sinema sahnesini izler gibi okuduğum, kelimelerden ziyade hareketleri birbirine bağlarcasına yazdığı ilk bölümde, hayatındaki en eski hatırası bir <strong>“infaz”</strong> olan <strong>Şin İn Ceyun</strong>’la tanıştırıyor bizi. Şin henüz dört yaşında ve ilk hatırasının tam ortasında. Annesiyle birlikte Taedong Nehri’nin kenarındaki bir buğday tarlasının içinden yürüdüklerini hatırlıyor. Şin o sırada bunu bilmiyor, ama muhafızlar Taedong’u geçmeye çalışan binlerce mahkûmu yakalamışlar geçmişte. Tarladan bir düzlüğe çıkıyorlar, etraf çok kalabalık; bu, Şin’i heyecanlandırıyor. Annesinin elini bırakıp, büyüklerin bacaklarının arasından geçerek, en ön sıraya gidiyor. Bir adamı tahta kazığa bağlıyor muhafızlar. İnfazdan önceki konuşmayı anlayamayacak kadar küçük. Sonraki yıllarda böyle düzinelerce infaz izleyecek ve her birinde benzer konuşmalar dinleyecek Şin; oysa hafızası sanki o ilk infazda da söylenenleri anlamış gibi yapıp, kandırıyor şimdi onu. Muhafız, kalabalığa dönüp, <strong>“Bu mahkûma”</strong> diyor, <strong>“güç koşullarda çalışma fırsatı verilerek kefaret imkânı sunuldu. Ama o, Kuzey Kore devletinin bu cömert teklifini reddetti.”</strong> Sonra mahkûmun ağzına çakıl taşları dolduruyorlar ki, Kuzey Kore devletine küfretmesin. Başına bir çuval geçiriyorlar ki, ölümünü görmesin. O gün üç ayrı muhafızın üçer el ateş etmesini seyrediyor Şin. Silahların sesi çok güçlü; ayakta duramayıp yere yıkılıyor. Doğrulduğunda, muhafızların, kanlar içindeki cesedi kazıktan çözdüklerini, battaniyeye sardıklarını, bir arabaya yüklediklerini görüyor.</p>
<p>Şin’in yaşadığı Kamp 14, Kuzey Kore’nin <strong>“siyasi düşmanlarının”</strong> tutulduğu çalışma kamplarından biri. İdam temâşâsı haricinde, iki mahkûmdan fazlasının açık alanda birarada bulunması yasak. Kalabalık, bu yüzden heyecanlandırıyor Şin’i. Kampın bütün sakinleri infazları izliyor. Çünkü her idam bir ders. İnfaz töreninin yaydığı korkudan öğrenecek çok şey var.</p>
<p>Kamptaki muhafızlar, aynı zamanda öğretmenleri Şin’in; <strong>“yetiştiricileri.”</strong> Varlığının esbab-ı mucibesi sayıyor onları; annesiyle babasına<strong> “çiftleşme”</strong> izni vermeseler doğmayacaktı. Kamp kurallarını ihlal edenlerin ölümü hakettiğini muhafızlardan öğrendi. Kampta, okulun olduğu tepede bir söz yazılı: <strong>“Her şey kurallara göre…”</strong> Her şey. Şin, kampın on temel kuralını ezbere biliyor. <strong>“Kaçarken yakalanan herkes derhal vurulacaktır”</strong> diyor birinci kural.</p>
<p>O ilk infazdan on yıl sonra, yine aynı tarlaya dönüyor Şin. Yine büyük bir kalabalık. Yine toprağa çakılmış tahta bir kazık. Bir de darağacı. Şin, bu kez yürüyerek değil, bir muhafızın sürdüğü arabanın arka koltuğunda varıyor infaz yerine. Elleri kelepçeli, gözleri paçavrayla bağlı. Yanında babası oturuyor, o da kelepçeli, o da görmüyor.</p>
<p>Son sekiz ayı bir yeraltı hapishanesinde geçirdiler. Serbest bırakılırken, sekiz ay boyunca yaşadıklarını kimseye anlatmayacaklarına dair birer kâğıt imzalatıldı. <strong>“Cezaevi içinde cezaevi”</strong>ydi kaldıkları yer. Orada, muhafızlar Şin’le babasına işkence ederek bir itiraf imzalatmaya da çalıştılar. Şin’in annesi ve erkek kardeşi kamptan kaçmak isterken yakalanmışlardı. Muhafızlar, Şin’i çırılçıplak soydular, el ve ayak bileklerine ip bağladılar, tavandaki bir çengelden astılar onu. Sonra yavaş yavaş ipini gevşeterek, yerde yaktıkları ateşin üzerinde tuttular bir süre. Eti yanmaya başlayınca, Şin bayıldı. İtiraf edeceği hiçbir şey yoktu. Annesiyle ağabeyi, onu kamptan kaçma planının parçası yapmamışlardı. Kampta doğmuştu ve muhafızların ona öğrettiklerinin doğruluğuna hep inanmıştı: <strong>“Asla kaçamazsın ve kaçmayı planlayan herkesi ihbar etmelisin.”</strong> Kamp dışında bir hayat olduğunu bilmiyordu Şin, böyle bir hayatın rüyasını bile görmüyordu.</p>
<p>On dört yaşında, yeraltı hapishanesinden çıktıktan sonra getirildiği infaz meydanında gözünün bağını çözdüler. Kalabalığı, kazığı ve darağacını gördü. İdam edileceğine inandı. Ağzına çakıltaşı doldurmalarını bekledi, yapmadılar. Kelepçelerini çıkardılar; o ve babası <strong>“izleyici”</strong> olarak getirilmişlerdi demek. Muhafızlar ortayaşlı bir kadını darağacının altına sürüklediler sonra, genç bir adamı tahta kazığa bağladılar. Bir muhafız ilmeği kadının boynuna geçirdi. Kadın, Şin’e baktı. Şin başını çevirdi; bedeni son kez titreyip, ilmeğin ucundan cansız sarkıncaya dek de bakmadı kadına. O sırada üç el silah sesi duyuldu. Sonra üç el, sonra üç el daha. Üç muhafız üçer kez ateş etti. Genç adamı delik deşik vurdular.</p>
<p>Şin onları seyrederken, kendi kendine tekrarladığı <strong>“Beni idam etmeyecekler”</strong> cümlesiyle gevşemişti içi. Rahatlamıştı. Annesiyle ağabeyine kaçmayı planladıları için çok kızıyordu. On beş yıl boyunca bunu kimseye itiraf etmeyecekti ama o gün, o infaz meydanında, annesiyle ağabeyinin idam edilmesine kendisinin sebep olduğunu çok iyi biliyordu.</p>
<h3><br/>Yeni bir hayat ne kadar mümkünse o kadar...</h3>
<p>Annesinin ölü bedenini darağacında asılı görmesinden tam dokuz yıl sonra, yaşlı bir mahkûmla birlikte, kampı çevreleyen elektrikli tel örgüye koştu Şin; planları en alttaki iki telin arasından geçmekti; öndeki yaşlı mahkûmun geçişini izlerken kıvılcımlar gördü birden, yanık et kokusu aldı. Dokunana bir anlık elektrik verip vazgeçiren teller değildi bunlar. Yaşlı mahkûm bir süre sara nöbetindeymiş gibi hareketler yaptıktan sonra kasılıp kaldı. Bunlar, katil tellerdi. Şin, yaşlı mahkûmun üstüne yattı, cesedi bir battaniye gibi kullanıp, onun ağırlığıyla biraz açılan iki telin arasından geçerken cereyana kapıldığını, tabanlarındaki iğneleri hissedince anladı. Ayak bilekleri, dizleri yandı. Ölmedi. Kamp 14’ü arkasında bırakmış karın içinden kanayarak koşuyordu şimdi. Tarih, 2 Ocak 2005... Kuzey Kore’deki çalışma kamplarında doğan hiçkimse dışarıya çıkamamıştı o güne kadar. Yirmi üç yaşında; insanlarını, ilişkilerini, usullerini, fırsatlarını ve dertlerini hiç tanımadığı, içinde hep küçük bir istisna olarak kalması muhtemel yeni bir hayata başlıyordu Şin. Yeni bir hayatın hem mümkün hem de imkânsız olduğunu bilmiyordu.</p>
<p>Şin’in eski hayatını, <strong>Camp 14’</strong>te benim yazdığımdan daha zalim cümlelerle anlatıyor Harden. Açlığın, insanın anasından azık çalmasının, azığını çaldı diye oğlunu dövmesinin, doymayınca dışkıların içinden sindirilmemiş mısır ayıklamasının, fare yemesinin, sinek yemesinin, insanın yemek için birbirini öldürmesinin hikâyesi bu. Geçmişte kamp dışında yaşamış olanların, o <strong>“eksik”</strong> hayata bir daha asla kavuşamayacaklarını, bir daha asla kendi eksiklikleriyle bir bütün, kendilerince yeniden <strong>“tam”</strong> olamayacaklarını kabullenmelerinin hikâyesi. Kampta doğanların buradaki düzeni, ay gibi, yıldız gibi, hep aynı taraftan doğan güneş ve ister çiselesin ister boşansın hikmetinden sual olunmayan yağmur gibi<strong> “tabii”</strong> bir şey sanarak, vahşeti kendilerinin kılmalarının hikâyesi. Aynaya bakamamanın hikâyesi biraz da. <strong>“Her şey bundan ibaret” </strong>sanıp daha fazlasını akla bile getirmemenin hikâyesi. Tabii, Harden’ın vurguladığı üzere, <strong>“Tanrı diye bir şeyin adını duymamış olmanın”</strong> da hikâyesi. Amcasının Kuzey Kore’den kaçması sonrasında, Pyongyang rejiminin bütün ailesine müebbet kamp cezası vermesi üzerine, daha annesinin rahminde tohum bile değilken çiziliyor Şin’in kaderi; bu da işte, bir çocuğun mazlum gözlerine günde üç öğün değen zulmün onu nasıl zalimleştirebildiğinin hikâyesi.</p>
<p>Şin, kamptan kurtulduktan bir ay sonra yürüyerek Çin topraklarına giriyor. İki yıl sonra Güney Kore’ye iltica ediyor. Dört yıl sonra Kaliforniya’da yaşamaya başlıyor, kamptaki hayatını anlatan bir kitap yazıyor, Kuzey Kore’ye Özgürlük Hareketi’nin dünya çapındaki temsilcilerinden biri haline geliyor. Şimdi ise Seattle’da ne kadar mümkünse o kadar yeni bir hayatı var. İlk bakışta sağlıklı bir adama benziyor aslında. Hep aç yaşadığı yirmi üç yılı eksik dişleri ve elli kilo bile çekmeyen naif bedeni tescil ediyor daha ziyade; bir de unutkanlığı. Bileklerinde, sırtında, kalçalarında, erkekliğinde yanık, kanca ve pıranga izleri duruyor. Kampta çalıştığı tekstil fabrikasında, küçük bir dikiş makinasını elinden düşürdüğü gün, bir muhafız ceza olarak baltayla kestiği için sağ elinin orta parmağının yarısı yok.</p>
<p>Şin’in yedi yıl gerisinde kalan kampta –eğer hâlâ sağ ise— babası dahil, binlerce kişi aynı hayatı yaşıyor bugün. Pyongyang’ın varlığını kabul etmediği bu<strong> “çağdaş”</strong> gulaglarda toplam 200 bin Kuzey Koreli, günde on beş saat çalışıp aç kalarak <strong>“kefaret”</strong> ödüyor. <strong>“Auschwitz”</strong> diyor Harden, üç milyon kişiye mezar olan Nazi Toplama Kampı’nı hatırlatarak, <strong>“sadece üç yıl sürdürmüştü varlığını. Kamp 14 ise elli yıllık bir işkence kutusu.”</strong></p>
<h3><br/>Utanmayı bilmek, hissetmeye başlamak</h3>
<p>Harden, Şin’i ilk keşfeden Batılı gazeteci olmasının yanı sıra, Kuzey Kore’ye girmeyi başarmış ender Amerikalı yazarlardan biri. Güneylilerden ve Pyongyang rejiminden kaçan muhaliflerden dinlediklerinin de yardımıyla, dünyaya kepenklerini indirmiş olan bu ülkenin felaketini, durumu en fazla <strong>“Ah, bak Sevgili Lider’in oğlu da Yüce Lider ilan edilmiş, hadi alaylı bir dille haberini yapalım”</strong> düzeyinde algılayabilen nicemizle kıyaslanmayacak kadar iyi biliyor. <strong>Camp 14</strong>, bu dünyada ve bu anda yaşayan bir okur-yazar olarak, artık hiçbir ucu pek uzak olmayan bu dünyada ve bu anda sürüp giden vahşetten nasıl böyle bîhaber ya da zihninizdeki bütün o bilgi kırıntılarına rağmen, bu vahşete nasıl böyle bîgane kalabildiğinizin utancıyla başbaşa bırakıyor sizi.</p>
<p>Ama Harden’ın kitabını sadece bunun için anlatmadım. Kuzey Kore’nin korkunç hakikatini hiç olmadığı kadar yakınımıza getiren Harden, Şin’in korkunç hakikatiyle de içimize bir yol döşediği için anlattım. Şin, annesiyle ağabeyinin idamına yol açan ihbarı yaptığında, kamptan kaçmayı planlayan herkesin öldüreceklerini biliyordu. Buna rağmen, o gün biraz daha yemek yiyebilmek ve çalıştırıldığı okulda biraz daha az zahmetli bir iş yapabilmek için ihbar etmişti onları. Bir de tabii, kaçmanın <strong>“yanlış”</strong> bir şey olduğunu düşündüğü için. <strong>“Her şey kuralına göre…”</strong> olmalıydı, her şey. Şin, annesiyle ağabeyinin ölümünü seyrederken pişman değildi. Sonraki yıllarda, Kamp 14’le ilgili kitabını, onların infazındaki rolünü gizleyen bir yalan üzerine kurarken bile pişman değildi belki. Ama Harden, olguları olağanüstü bir titizlikle tarayıp, sorduğu sorularla, Şin’in içindeki hakikati nihayet dışarı çıkardığında, hayatı hep <strong>“eksik”</strong> olmuş bir insana belki de ilk kez <strong>“eksikliğini”</strong> kavramaya başlama şansı da vermiş oldu.</p>
<p>Altı yaşındayken kamptaki öğretmeni, bir başka altı yaşındaki çocuğu bütün sınıfın önünde döverek öldürdüğünde, <strong>“Öğretmenin cebinden beş mısır tanesi çalmıştı o çocuk,”</strong> diye düşünmüştü Şin ve hiçbir şey hissetmemişti. Şimdi Pasifik’in sularına Amerika’dan bakarken,<strong> “Kamptan fiziksel olarak kaçtım ama ruhsal olarak kaçamadım” </strong>diyor bunu Harden sayesinde anladığını bilerek, <strong>“Orada bize hissetmemeyi öğretmişlerdi. Şimdi dışardayım ve ilk kez ağlayabiliyorum. Artık utanabiliyorum. Bu çok yeni bir şey. İnsan olmaya başlamak da bu galiba.”<br/><br/><b>ycongar@mac.com</b></strong></p>
</div>

Kaynak: [taraf.com.tr](http://www.taraf.com.tr/yasemin-congar/makale-oralarin-gulaglari-hepimizin-gunahlari.htm), [web.archive.org (arşiv bağlantısı)](http://web.archive.org/web/20131030010907/http://www.taraf.com.tr/yasemin-congar/makale-oralarin-gulaglari-hepimizin-gunahlari.htm)
# Yeryüzü tanrılarına seçmeli Şeriat dersleri

*Yasemin Çongar 21.04.2012*

<div class="yazi"><img align="left" alt="Yeryüzü tanrılarına seçmeli Şeriat dersleri" border="0" src="http://www.taraf.com.tr/fotoraflar/makaleler/yeryuzu-tanrilarina-secmeli-seriat-dersleri_2674_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Esnek olanın, haliyle de kolay kırılmayanın bile pekâlâ haddinden fazla gerilebileceğini, gün gelip inceldiği yerden kopabileceğini hatırlatıyor kitap. Ama <strong>“kesin” </strong>görünenin, <strong>“katı”</strong> olanın da illâ ki hemencecik kırılıp kalmadığını düşünüyorsunuz okurken; bazen bir ihtiyarın inadı kadar kararlı ya da yaralı bir kadının hafızası kadar kendinden emin, öyle gergin, öyle dokunsan kanatacak kadar keskin sürüp gidebiliyor ilişkiler. Yıllarca. Ömür boyu, ömürler boyu. Gerginlik, <strong>“görünür,”</strong> o gerginliği mümkün ve sürdürülebilir kılan esneklik ise hep biraz <strong>“gizli”</strong> kalıyor. Hayatımız da zaten, daha ziyade böyle, sırrını sımsıkı saklayan ilişkilerin üzerinden kayarak icra ediyor kendini. Bir el var sanki bizi tutan; bir kemanın ha koptu ha kopacak telleri üzerinde bizi gezdiren bir el var. Çıkardığımız nice akortsuz ses gibi, nihayetinde bizden kalacak yegâne müziği de, emirle yürek arasındaki o ezelî çekişme belirliyor. Hâlâ yaşıyorsak, hayat kendi kitabına direndiği içindir belki, metin er geç bağlamına yenildiği içindir. Belki de...</p>
<h3><br/>Neme lâzım, ben en başından söyleyeyim</h3>
<p>İnsanı, her şeyi bırakıp, bu iki kelimeden müteşekkil bir ismin kendine çizebileceği binbir kader çeşidi üzerine zihin oyunları kurmaya kışkırtan ismiyle <strong>Sadakat Kadri</strong>, bana olduğu gibi size de, henüz kaleminden çıkmış hiçbir şeyi okumamışken bile <strong>“âşina”</strong> gelebilir bir ihtimal, ama aynı zihin oyunlarını onun da oynadığı kuşkusunu yaratan katmerli hayat hikâyesini biraz karıştırınca, <strong>Kadri’yi</strong> tanıdık olduğu kadar <strong>“yabancı”</strong> da bulmanız mümkün:</p>
<p>1964 Londra doğumlu bir hukukçu; Finlandiyalı bir anneyle, Pakistanlı bir babanın Müslüman çocuğu. Cambridge Trinity College’da tarih ve hukuk okumuş, sonra Amerika’ya gidip Harvard’da hukuk mastırı yapmış, burada Barack Obama’yla sınıf arkadaşıymış, mezuniyet sonrası New York Barosu’na girmiş, dönüp Londra’da ceza avukatı olmuş, insan hakları hukukunda uzmanlaşmış.</p>
<p><strong>Kadri</strong> hakkında sağda solda yazılanları okumaya başlayınca, Batı’daki ceza hukuku sisteminin dile kolay dört bin yılını kapsayan kitabı <strong>The Trial: A History from Socrates to O.J. Simpson’</strong> ın vaktiyle niye çok ses getirdiğini de anlayabildim. Şimdi elektronik kopyasını karıştırdığım <strong>The Trial</strong>, aslında çok daha yakın bir okumayı hakkediyor. Zira, isminin eleverdiği üzere, hukuk tarihini, kanunlardan ziyade davalarda yoğunlaşarak anlatıyor kitap. İsa’dan dört asır önce beş yüz Atinalının, “<strong>soruyor, öğretiyor</strong>” diye idam ettiği yetmişlik filozoftan, yirminci asrın sonunda, Amerikalı bir jürinin aleyhindeki bilumum delile rağmen çifte cinayetten beraat ettirdiği ünlü futbolcuya kadar, önemli sanıkları tek tek anlatan kitap, mahkeme salonlarına girip çıkıyor haliyle; sayfalarında, gerçek insanların ilişkileri var ve okurken, insanı, yani hayatı, yani bireyin hikâyesini merkezine alan bir anlatımın, adalet duygusu ve adalet ölçüsü hakkında düşünmeyi, erki, yani kitabı, yani hukuku merkeze alan bir anlatıma kıyasla kolaylaştırdığını seziyorsunuz. 1499’da Evreux’de, hücresinde kendini asan bir kadın mahkûmun, bu kez de intihar suçundan idama mahkûm olup, cellatların elinde yeniden darağacına taşınmasını okuduğunuzda mesela, sadece Ortaçağ Fransası üzerine değil, genel olarak insanlığın, özel olarak da modern bireyin bakışı hakkında, kendinizin neyi<strong> “kutsal,”</strong> neyi<strong> “insanî”</strong> addettiğiniz hakkında taze sorular beliriyor kafanızda.</p>
<p><strong>Kadri’</strong>yi farklı kılan bir başka özelliği, bütün bu hukuk ve tarih kariyerinin orta yerinde, bir seyahat yazarı, bir denemeci olarak da dikiliyor oluşu. 1991’de, Kadife Devrimi yerinde izledikten sonra yazdığı <strong>Prag Şehir Rehberi</strong> ’ni, <strong>“Bir şehir, hakikati aramayan turistlere bile hakikatli bir şekilde anlatılmalı”</strong> diye düşünenler okusun istemiş; o rehberi alacağım.</p>
<p>Bütün bu teferruatı üzerinize öyle lalettayin bir şekilde yığdığımı sanmayın.<strong> Kadri</strong>’nin Amerika’da yeni yayımlanan <strong>Heaven on Earth: A Journey Through Shari’a Law</strong> (Yeryüzündeki Cennet: Şeriat Hukukunun İçinden Bir Yolculuk) adlı kitabı, tam yerinde kullanılmayan bir kelimenin bile kolaylıkla kıvılcım işlevi gördüğü, kuru ot yığınları misali her an tutuşmaya müsait bekleyen kabullerimizin kucağına bırakılmış bir ateş topu aslında. Eh, bilen bilir buraların âdâbını; <strong>“kutsalımız”</strong> üzerine söz söyleyene<strong> “sen kimsin”</strong> deme hakkını elimizde tutmayı severiz biz.</p>
<p><strong>Kadri</strong> de <strong>“kutsalımız”</strong> üzerine söz söylerken <strong>“bizi”</strong> biliyor;<strong> Heaven on Earth</strong>’e, Hindistan Müslümanlarının cinli perili âlemlerinin gayet kaygan zemininden girizgâh yaptıktan sonra, şöyle demiş:<strong> “Ola ki bunu söylemek gerekirse –ki muhtemelen gerekiyor— bu kitap, herhangi bir yerinde Muhammed Peygamber’in kutsal değerine, İslam’ın apaçık ortada olan cazibesine ya da Allah’ın her şeye kâdir olan kudretine karşı gelme niyeti taşımamaktadır.”</strong> Sayfayı çevirince, yazarın, bu ciddi beyanın ardından, bu kez daha mütebessim bir ifadeyle, onuncu asırda yaşamış Arap gezgin El-Mesûdî’ye selam vererek kendini kollamayı sürdürdüğünü görüyoruz: <strong>“Eğer mükemmel bilgiye sahip olanlar haricinde hiçkimse kitap yazmasaydı, hiç kitap yazılmazdı yeryüzünde.”</strong></p>
<h3><br/>Müslümanlar cahil, İslam’ı eleştirenler cahil</h3>
<p>Kitap, iki ana bölümden oluşuyor. İslam’ın on dört asırlık tarihini anlatan<strong> “Geçmiş”</strong> başlıklı bölüm, Cebrail’in emriyle başlıyor: <strong>“Oku!”</strong> Nice sâdık rüya sonrası, Nur Dağı’ndaki Hira Mağarası’nda yine hırkasına ve yine düşüncelerine sarınmış bir halde geceyi beklerken, vahiy meleğinin emriyle, imkânsız zannettiklerinin mümkün olduğunun bilgisine ermeye başlayan Muhammed Peygamber’i, o andan itibaren, hem yirmi yıl boyunca vahyedilecek ve akabinde<strong> “dünyayı değiştirecek”</strong> olan Allah kelâmının yeryüzündeki ilk sahibi ve ilâhî bir elçi olarak, hem de hepimiz gibi kudsiyetini insanlığında bulan bir kul olarak hikâye ediyor <strong>Kadri</strong>. Aralarındaki çelişki hiç tükenmeyen hadislerin ışığında yazılması, bu hikâyeyi ihtimaller açısından zengin ve katmanlı kılıyor haliyle, ama <strong>Kadri</strong>’nin İslam tarihinin merkezî anlatısından uzaklaşmamaya özen gösterdiği de açık. Kitabın bu bölümünde, geçmişe özgün bir bakış gayretinden ziyade, İslam’ın köklerini özellikle gayrımüslim okur açısından yakına getirme, kudsiyetinin kaynaklarını sorgulamaksızın <strong>“insanî”</strong> ve <strong>“hakiki”</strong> kılma çabası var. Din âlimlerinin özellikle sekizinci asırdan itibaren şekillendirmeye başladıkları İslamî hukuk ilmi <strong>“fıkıh”</strong>ın insan eli değmiş <strong>“dünyevîliği”</strong> ile Müslümanların nasıl yaşaması ve nasıl ibadet etmesi gerektiğini belirleyen temel kanun olarak <strong>“Şeriat”</strong>ın <strong>“ilâhîliği”</strong> arasındaki ayrımı özellikle vurguluyor Kadri. Bununla birlikte, <strong>“dokuzuncu asırdan itibaren şartlarını ve kurallarını yazıya geçirmeye başlayan bu muazzam sözlü geleneğin,”</strong> hadislerin bizatihî çelişkili niteliği nedeniyle, <strong>“Müslümanları sürekli tercih yapmak durumunda bıraktığını” </strong>ve<strong> “Müslümanların da, esasen son 1400 yılı tercih yaparak geçirdiklerini”</strong> not düşüyor. Bu tercihlerin, özellikle son kırk yıl içinde dünyanın bazı yerlerinde büsbütün radikalleştiğini; İslamî ceza hukukunun, Suudi Arabistan’dan sonra, ilkin 1970’lerde Kaddafi’nin Libya’sında, ardından 1979’dan itibaren İran ve Pakistan’da uygulamaya konmasının radikalizme bir nevî şemsiye sağladığını anlatırken, İslamî tercihlerdeki bu kırılmanın kaynağının Sünni âleminde de, Şii âleminde de <strong>“tarih ya da aslî gelenek” </strong>değil,<strong> “siyasi karmaşadan ve çıkmazdan kaynaklı bir yaratılmış gelenek” </strong>olduğunu söylemeden geçmiyor.</p>
<p><strong>Kadri</strong>, İslam konusunda zır cahil kaldıklarını 11 Eylül 2011 sonrasında daha iyi kavradığı gayrımüslimlerin içinde yetişmiş bir Batılı. Aynı zamanda, kendisi de <strong>“cahil bir Müslüman”</strong> ve her şeyden evvel öğrenmek için, anlamak ve anlatmak için yazıyor bu kitabı. <strong>“Şeriat nedir”</strong> sorusuna cevap almanın bile imkânsız olduğu bir seküler Müslüman muhitten çıkıp, <strong>“Şeriat”</strong>ın her şeyden önce –etimolojik olarak–<strong> “susamış insanı suya ulaştıran bir yol”</strong> olduğunu dindaşlarına da hatırlatarak yazıyor. Müslümanların hayatlarını, <strong>“Şeriat”</strong> kurallarına uygun olarak şekillendirme hakkını savunan bir hukukçu var karşımızda, ama <strong>“Şeriat”ı</strong>, baskı ve şiddet siyasetinin kaynağı olarak yeniden yaratanları bir tarihçi, bir yazar ve insan hakları aktivisti olarak uyarmayı da ihmal etmiyor:<strong> “İlâhî otoriteye sahip olduğunu iddia etmek, ilâhî otoriteye sahip olmakla aynı şey değildir.”</strong></p>
<h3><br/>Bir ölümlünün gerçekten kaybettiği an</h3>
<p><strong>Heaven on Earth’</strong>ün İslam tarihini bilenlere, ilkinden çok daha ilginç geleceğini sandığım ikinci bölümü, <strong>“Şimdiki Zaman” </strong>başlığını taşıyor. <strong>Kadri</strong>, bu bölümde, üç yıl boyunca özellikle Pakistan ve İran’da medreselerde, tekkelerde, şeyhlerle, müftülerle, ilahiyatçılarla, hukukçularla ve onların talebeleriyle yaptığı konuşmalardan süzdüğü <strong>“modern Şeriat” </strong>yorumlarını anlatıyor; yolu Türkiye dahil Müslüman nüfusun yoğun olduğu birçok ülkeye düşerken, Suudi Arabistan, Libya, Sudan, Nijerya, Moritanya gibi yerlerdeki İslamî ceza hukuku uygulamalarının da çetelesini tutuyor.</p>
<p>Bu bölümü, dosyasına hâkim bir gazetecinin ayrıntıdaki şeytanları fark ederek yazdığı renkli bir röportaj ya da oryantalizmin tuzağına düşmemeyi bilecek kadar<strong> “oryantal”</strong> kalmayı başarabilen bir gezginin hakikatli izlenimleri niyetine de okuyabilirsiniz. Bense, en çok <strong>Kadri</strong>’nin, yaşayan<strong> “Şeriat” </strong>yorumları arasındaki olağanüstü çeşitliliği göz önüne sermesinden, en<strong> “radikal”</strong> bilinen cenahlarda bile<strong> “tartışmaya açık”</strong> bir duruş yakalayıp, üzerine gitmesinden etkilendim. Zina yapan kadınların recmedilmesi, hırsızların ellerinin kesilmesi, lezbiyenlerin kırbaçlanması, eşcinsel erkeklerin idamı gibi uygulamaların uzak ve yakın tarihine bakan <strong>Kadri</strong>, bu cezaların son kırk yılda <strong>“ilâhi”</strong> bir zaruretten ziyade,<strong> “modern bir siyasi işlev”</strong> gereği arttığını Pakistan’dan, İran’dan, Arap âleminden hocalara da teyid ettiriyor. İyi haber, bu cezaların, son yıllarda<strong> “Şeriat”</strong>ın uygulandığı her yerde istisnasız olarak ciddi bir azalma göstermesi. Ama bunun sebebini, İslamî reformda ya da <strong>“ılımlıların”</strong> dine yeniden hâkim olmaya başlamasında vesaire aramaya hâcet yok. <strong>Kadri</strong>, altı asırlık Osmanlı tarihinde tek bir <strong>“recm”</strong> vakâsının yaşandığını boşuna hatırlatmıyor; yirminci asır sonu siyasetinin bir gereği olarak artan recm cezaları, şimdi yirmi birinci asır siyasetinin baskısıyla azalıyor. <strong>Heaven on Earth</strong>’ü, bu gözlemlere yoğunlaşarak okuduğunuzda, hayatın bütün dünyevî ve uhrevî yönleriyle, özünde bir <strong>“metin ve bağlam”</strong> çekişmesi olduğunu daha iyi kavrıyorsunuz. Bağlamın metne galip gelmesinin de her zaman hayırhâh olmadığını kabul etmek gerekiyor o vakit.</p>
<p>Dokuzuncu asırda yaşamış Basra doğumlu yazar El Cahız’ın, Allah’ın cinsel ahlâk konusundaki yasakları ile müsamahası arasında nasıl incecik bir çizgi bıraktığını hatırlatan o meşhur sözünü burada tekrarlamaya gerek yok belki, ama <strong>Kadri</strong>, bir tarih anlatısı olarak başlayan kitabını, bir siyasi durum analiziyle bitirirken, İslamî ceza hukukunun bugün dünyadaki genel görünümünün, biraz da metindeki muğlaklıkların açtığı tercih alanı sayesinde<strong> “devâsâ bir yapboz tahtasını” </strong>andırdığını söylüyor. Sonra, ilhamını tarihten ve siyasetten de alsa, özü itibariyle olabilecek en saf, en ilâhî mesajla bağlıyor sözünü:<strong> “Fâniler, ancak yeryüzünde Allah’ın rolünü oynamaya kalktıklarında gerçekten kaybederler.”</strong></p>
</div>

Kaynak: [taraf.com.tr](http://www.taraf.com.tr/yasemin-congar/makale-yeryuzu-tanrilarina-secmeli-seriat-dersleri.htm), [web.archive.org (arşiv bağlantısı)](http://web.archive.org/web/20131030005903/http://www.taraf.com.tr/yasemin-congar/makale-yeryuzu-tanrilarina-secmeli-seriat-dersleri.htm)
# Zarafete meyyal bir hayvan olarak şair

*Yasemin Çongar 28.04.2012*

<div class="yazi"><img align="left" alt="Zarafete meyyal bir hayvan olarak şair" border="0" src="http://www.taraf.com.tr/fotoraflar/makaleler/zarafete-meyyal-bir-hayvan-olarak-sair_256_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Jack Gilbert’ı bana Bud öğretti. Bud ya da kimselerin onu çağırmadığı adıyla Frederick J. Ruf olmasaydı, Gilbert’ın <strong>“büyük yangınlarının”</strong> içine belki hiç düşmeyebilir ya da, daha beteri, o yangınların içinden hiç yanmadan geçebilirdim.</p>
<p>Üzerine her an milyonlarca göz değen ve üzerine değen her gözde <strong>“el emeği”</strong> çirkinliğinin farklı bir sûretini gören bol botokslu şehrimiz, şimdi, yüzüne sihirli aynasını tutup, bir müddet için ona sadece güzelliğini —beton değil toprak, boya değil su, ampul değil güneş, ay ve yıldız olan kadim ve körpe güzelliğini— seyrettiren bu divâne baharla hepten baştan çıkmış bir halde, insanlarını bırakıp çiçekleriyle cilveleşirken, ben de onun bedeni yorgun, içi kıpır kıpır, hafızası yaralı sahillerinde, parklarında, sokaklarında yürüyorum günlerdir. Yavaş adımlarla… Yaşaran gözlerime, tıkanan nefesime inat polenli havayı içime çekerek, <strong>“şairin hayat kitabı”</strong>nı bir gizli geçit gibi göğsüme bastırarak, o geçitten başka mevsimlere de varabilme ihtimalini severek yürüyorum. Yürürken, hep aynı tekerleme taklalar atıyor içimde:<strong> Şiir anlatılmaz.</strong> (Ve her şey gibi, ve her şey kadar anlatılabilir şiir.) Şiir çevrilmez. (Ve her şey gibi, ve her şey kadar çevrilebilir şiir.)</p>
<h3><br/>Hamile kalmadan doğuranlara nispet yapıyor</h3>
<p><strong>“Şairin hayat kitabı” </strong>dediğim, mart başında yayımlanan ve Gilbert’ın neredeyse yetmiş senelik külliyatına tekabül eden <strong>Collected Poems</strong> (Toplu Şiirler). 1925 Pittsburgh doğumlu Amerikalı şairin, berrak bir ses ve basitliği ölçüsünde keskin vurgularla, süssüz ama lirik olmayı başararak birbirine eklediği mısralara bu kitap sayesinde bir bütün olarak <strong>“sahip olduğum”</strong> hissi böyle heyecanlandırmasaydı beni; Gilbert’ın şiiri, otobiyografik bir roman niyetine okunmasına imkân veren çok özel bir ilişki kurmasaydı hakikatle; ve nihayet, bu şiir Türkçede küçücük de olsa bir yer bulmuş olsaydı kendine, <strong>Collected Works</strong> üzerine yazmaya girişmezdim doğrusu. Zira ancak bir yere kadar anlatılabilir, bir yere kadar çevrilebilir şiir… Üstelik, Gilbert’ınki gibi, hikâye edilmeye istisnaî biçimde müsait bir şiirin bile, bir gazetenin, mısraları en olmayacak yerlerinden kıran daracık sütunlarına mecbur bırakılmaması ve benim gibi acemi bir çevirmene emanet edilmemesi gerektiğini düşünüyorum. Yine de deneyeceğim. Kimbilir bu vesileyle, işin ehli olanlar da Gilbert’la ilgilenmeye başlarlar belki.</p>
<p>Hayatı boyunca aralıksız biçimde yazmasına rağmen, yazdıklarını fasılalarla –bir keresinde tam yirmi sene mola vererek– yayımlayan Gilbert, şiiriyle, <strong>“Hamile kalmadan doğuruyorlar”</strong> diyerek eleştirdiği nice şair ve yazara nispet yapan bir edebiyatçı. Gençlik şiirlerinden birinde kendisinden <strong>“çürümenin lezzetini seven canavar” </strong>diye söz eden şair, hayatın sürekli <strong>“döllediği bir rahim” </strong>taşıyor sanki içinde; bir yandan tensel, şehevî, vahşi bir şiir onunki, bir yandan da alabildiğine evcil, alabildiğine gündelik; yine kendisinden ödünç bir tarifle <strong>“zarafete meyilli bir hayvan”</strong> gibi yazıyor, mısraları beşerî olamayacak kadar sahici bazen.</p>
<h3><br/>Yetişkin düşlerinin şiirinin peşinde</h3>
<p>Bud’a dönüyorum. Seneler önce, uzak bir diyarın nispeten küçük bir üniversitesinde, benim gibi postmodern teolojiyi anlama çabasıyla bir odaya toplanmış bir avuç meraklıya, tanrılardan ziyade şairleri öğretmeyi seçen 1950 doğumlu Amerikalı İlahiyat Profesörü Ruf, son kitabı <strong>Bewildered Travel: The Sacred Quest for Confusion’da</strong> (Yönünü Yitirmeye Yolculuk: Kutsal Kargaşa Arayışı), seyahatin<strong> “dinsel”</strong> işlevini, ötekiyle karşılaşma ve bu karşılaşmalardaki kırılma anları üzerinden anlatırken, derslerinde pek çok kez yaptığı gibi, yine Gilbert’ın <strong>“büyük yangınlarına”</strong> getirmiş sözü. Şairin 1982-1992 arasındaki şiirlerini kapsayan, <strong>“The Great Fires”</strong> (Büyük Yangınlar) kitabında Yunanistan, Danimarka ve İtalya’ya yaptığı –her biri kısa dönemli birer sürgün olan– seyahatleri anlattığını hatırlatıyor Ruf: <strong>“Bu seyahatler birer arayıştır –ölen karısını, aşkı ya da tutkuyu, bir katedralin devâsâ kapılarının ardında şarkı söylediklerini işittiği ruhları arar.
                                    	<br/><br/>
<a class="lnk2" href="/web/20130520183629/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</strong></p></div>

Kaynak: [taraf.com.tr](http://www.taraf.com.tr/yasemin-congar/makale-zarafete-meyyal-bir-hayvan-olarak-sair.htm), [web.archive.org (arşiv bağlantısı)](http://web.archive.org/web/20130520183629/http://www.taraf.com.tr/yasemin-congar/makale-zarafete-meyyal-bir-hayvan-olarak-sair.htm)
# Özür

*Yasemin Çongar 05.05.2012*

<div class="yazi"><p>Yazarımız seyahatte olduğundan bugünkü yazısı gazetede yayımlanmamıştır.</p>
</div>

Kaynak: [taraf.com.tr](http://www.taraf.com.tr/yasemin-congar/makale-ozur-13.htm), [web.archive.org (arşiv bağlantısı)](http://web.archive.org/web/20131030011754/http://www.taraf.com.tr/yasemin-congar/makale-ozur-13.htm)
# Anlamak, hatırlamaktan daha önemlidir

*Yasemin Çongar 12.05.2012*

<div class="yazi"><img align="left" alt="Anlamak, hatırlamaktan daha önemlidir" border="0" src="http://www.taraf.com.tr/fotoraflar/makaleler/anlamak-hatirlamaktan-daha-onemlidir_8477_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Hatıralar, şimdiki zamanı yaşar. Onları, dünün var ettiğini düşünürüz ekseriya, oysa bugünümüz olmasaydı, hatıralarımız da olmazdı.</p>
<p>Hafızamın, geçmişle oyun oynamasını severim ben; acemi bir kovboy gibi kemendini evvel zaman içindeki olayların boynuna geçirmeye çabalarken izlerim onu. Kaçın kurası isimler aklımdan kolayca süzülüp uzaklaşırken, bazen tek bir harf kalır onlardan geriye. Gözlerimi kapar, o harfi durmadan evirir çeviririm dilimde. Gerisini getiremezsem huzursuzlanırım; sanki bir başkasının nazlı ismine değil de, benliğimin pek de uzak olmayan bir köşesine dokunamıyormuşum, içimdeki çığlık bir türlü dışıma çıkamıyormuş gibi bir his panikletir beni biraz, başım acır o vakit.</p>
<p>Bazı hatıralarsa ısrarcıdır. Bütün çıkış kapılarını peşinen tutar onlar. Tarifsiz bir kokudan, mahcup bir dokunuştan, saklı bir tebessümden hiç kaçış olmadığını bilirsiniz.</p>
<p>Galibi olmayan bir oyun bu. Biz ne kadar geçmişimize mahkûmsak, ne kadar geçmişimizin çocuğuysak, geçmişin de bir<strong> “anlatı”</strong> olarak yeniden var olabilmek için bize muhtaç ve güne mahkûm olduğunu gördükçe, <strong>“tarih”</strong> dediğimiz şeyin aslında bir yeniden inşa faaliyeti olduğunu, hatıraların, tanıklıkların soğuk birer <strong>“olgu”</strong> değil, anlatılırken yeniden ısınan birer hikâye, öznel birer yaratı, birer kurgu olduğunu da aklımızın bir köşesinde tutmakta yarar var. Geçmişin hakikatini ararken karşımıza çıkan her şey, nihayetinde bugüne ait bir bulgudur zira. Gerçekten eski, gerçekten otantik, gerçekten <strong>“geçmiş”</strong> olan bir nesneyi bile ancak şimdiki aklımızla anlayabiliyor, ancak <strong>“yeni”</strong> bir gözle görebiliyoruz; onunla kurduğumuz öznel ilişki illâ ki ve her zaman bugüne ait.</p>
<p>Son günlerde Orhan Pamuk’un Masumiyet Müzesi ile giriştiği <strong>“yeniden inşa”</strong> faaliyeti üzerine düşünürken de, 1 Mayıs 1977 tartışmasını izlerken de, hafızayla aramızdaki medcezirli ilişkiyi anlamaya çalışıyorum ben. Saklanarak yapıyorum bunu. <strong>“Şimdiki zaman”</strong>la, her anlatıda yeniden kurgulanan <strong>“geçmiş zaman”</strong> arasındaki gerginliğe nispeten sükûnetle bakabileceğim yerlere saklanıyorum.</p>
<p>Kanlı bir bohça gibi boyunlarında taşıdıkları geçmişin içinden çekip çıkardıklarıyla farklı bir gelecek kurmaya çalışanların dikildiği kuyrukta bizim birkaç sıra önümüzde duran Arjantin, böyle bir yer mesela. Artık yayımlanmayan <strong>Punto de Vista</strong> (Bakış Açısı) böyle bir dergi. Derginin kurucusu ve Arjantin’in en üretken zihinlerinden birine sahip olan Beatriz Sarlo böyle bir kadın.</p>
<h3><br/>Onu Türkçede ilk kez okuyabiliyoruz</h3>
<p>Şanssızız. 1942 doğumlu Arjantinli eleştirmen, denemeci ve edebiyat hocası Beatriz Sarlo’yu pek tanımıyoruz çünkü. Onun 2000’lerde yazdığı <strong>Tiempo Presente</strong> (Şimdiki Zaman), <strong>La pasión y la excepción</strong> (Tutku ve İstisna) gibi kitapları okumadık çoğumuz. Arjantin cuntasının en şedid günlerinde arkadaşlarıyla birlikte kurduğu <strong>Punto de Vista’</strong>da müstear isimle yazdığı makalelerde, askerî rejim karşıtı direnişi ve özel olarak da <strong>“sol” </strong>hareketi, o günün alışıldık popülist tavırlarının dışına çıkmaya çağıran zihniyet dönüşümüne zamanında tanık olmadık. Sarlo, benim sonradan bir kısmını okuyabildiğim, bazılarının kupürlerini <strong>“masum”</strong> kalamayacak kadar çok tüketilmiş birer müze objesi gibi hâlâ sakladığım o yazılarında, cunta karşıtlığını ve<strong> “sol”</strong> tavrı, yeni bir mertebeye, <strong>“demokratlık”</strong> mertebesine taşıyormuş aslında; bunu şimdi anlıyorum.<strong> “Otorite karşısındaki muhalefetin, aynı zamanda bir bütün olarak kentsel çevreyi, bireysel hakları, dolayısıyla da en baskıcı ortamlarda bile gündelik hayatın kendini sürekli yeniden üreten çoğulluğunu kucaklaması gerektiğini; tarihle, edebiyatla ve popüler kültürle hakiki bir ilişkinin ancak bu çoğulluğun içinden kurulabileceğini; bunun da mutlaka milliyetçilikten arınmış bir zihniyet ve bu zihniyetten beslenen bir estetik duruşla mümkün olduğunu”</strong> söylersem, Sarlo’nun o yazılarının şipşak bir özetine yaklaşmış olurum belki.</p>
<p>Velhâsıl, şanssızız.
                                    	<br/><br/>
<a class="lnk2" href="/web/20130520200040/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/yasemin-congar/makale-anlamak-hatirlamaktan-daha-onemlidir.htm), [web.archive.org (arşiv bağlantısı)](http://web.archive.org/web/20130520200040/http://www.taraf.com.tr/yasemin-congar/makale-anlamak-hatirlamaktan-daha-onemlidir.htm)
# Yazmak, arzulamak ve taraf olmamak

*Yasemin Çongar 19.05.2012*

<div class="yazi"><img align="left" alt="Yazmak, arzulamak ve taraf olmamak" border="0" src="http://www.taraf.com.tr/fotoraflar/makaleler/yazmak-arzulamak-ve-taraf-olmamak_9592_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Huzursuz bir kuş olmasaydı yürek, belki çok daha uzun sürerdi ömrümüz ama daha az yaşardık. Bunca cinayet işlenmezdi o zaman, bu kadar çok roman yazılmazdı.</p>
<p>Efendilik taslayanlar tepemizden hiç eksilmese de, kimin sevinciyle sevinip, kimin kahrını hayatının harcı yapacağına kendince karar vermiş bir yüreğin çırpınışı kolay dinmiyor. <strong>“Arzu”</strong> dediğimiz şey bu kadar asi, bu denli başına buyruk olmasa, tazecikken bizi döktükleri o kalıpların içinde katılaşıp kalırdık herhalde. Taşmazdık, akmazdık, kanamazdık.</p>
<p>Yüreğimizin kime varabileceğine hükmetmeyi kendine hak görenlerin gölgesinde, bu hâlin garabetini pek de sorgulamadan yaşayıp gidiyoruz çoğumuz. <strong>Kerameti kendi kutsallarından menkûl bir düzen, kiminle iç içe geçebileceği konusunda kurallar koyuyor yetişkin bedenlerimize. Susuyoruz. Bir norm var kafalarında onların, bir “normal” var; maazallah anormal sayılmayalım diye uymasak da uyar gibi yaptığımız bir şekil.</strong></p>
<p>Derken gün geliyor, dümendekilerden biri başını hafiften kaldırıyor bazen. <strong>“Bırakalım onlar ersin muradına, biz çıkalım kerevetine”</strong> diyor mesela. Tek cümlelik bir devrim! Barack Obama geçtiğimiz hafta bunu yaptı; eşcinsellerin evlenebilmesinden yana konuşmakla, en uçtaki domino taşına şöyle bir dokunuverdi. Amerika’da, kadınları seven kadınlarla, erkekleri seven erkeklerin medenî haklarını kısıtlayan kanunların tek tek, birbirinin üzerine devrilerek silsile halinde yıkılması yakındır artık. Bir kalıp daha kırılmış olacak böylece,<strong> “normal”</strong> biraz daha genişleyecek. Güzel. Genişlesin.<br/></p>
<h3><br/>“Tek şahısta birçok kişi birdenim”</h3>
<p>Yavaş yavaş arzularımızın şeklini aldığımız bir metamorfoz halidir belki de yaşamak. Bunu düşünerek okuyorum romanı. <strong>“Arzuladığımız şey biçimlendirir bizi”</strong> diyor William Abbott insanı olta iğnesi gibi yakalayan cümlelerinden birinde. Kendi konturlarımı görmeye çalışıyorum kafamda; arzumun nesnesi ne hale getirdi beni, başlangıçta neye benziyordum sahi, bak şimdi neye dönüştüm? <strong>Kendi ölçülerinden nasıl bîhaber olabilir ki insan, kendi geometrisi konusunda ne kadar cahil kalabilir ki.</strong></p>
<p>Abbott ya da bizim onun hayatına ilk dalışı yaptığımız lise yıllarına daha uygun düşen ismiyle Billy Dean, John Irving’in son romanının anlatıcısı. Ruhu gibi adını da Shakespeare’den almış bir roman bu: <strong>In One Person</strong> (Tek Şahısta). On dördüncü asırda henüz on yaşındayken çıktığı İngiliz tahtını yirmi iki yıl sonra terketmek zorunda kalan Kral İkinci Richard’ı, aynı adlı piyesinde, <strong>“Tek şahısta birçok kişiyi birden oynuyorum ben ve hiçbiri de memnun değil halinden”</strong> diye konuşturmuştu Shakespeare. İçimizdeki kalabalık memnun mesut hamdedip dursaydı yerli yerinde, dışımızdaki bir şeyi böyle ölesiye arzular mıydık dersiniz? Kendimizden başka bir şeye dönüşür müydük?<br/></p>
<h3><br/>“Entelektüel değilim, hikâyeler anlatırım”</h3>
<p><strong>In One Person</strong>, 1942 New Hampshire doğumlu Irving’in on üçüncü romanı. İlk romanını yirmi altı yaşında yayımlayan Irving, kırk dört yaşına geldiğinde, dünya çapındaki ününü borçlu olduğu ve her biri daha sonra unutulmaz birer filme de uyarlanacak olan <strong>The World According to Garp</strong> (Garp’ın Küçük Dünyası / 1978), <strong>The Hotel New Hampshire</strong> (New Hampshire Oteli / 1981) ve<strong> The Cider House Rules</strong> (Tanrı’nın Eseri, Şeytan’ın Parçası / 1985) dahil toplam altı roman yazmıştı. <strong>In One Person</strong>, maalesef Türkçede baskısı olmayan bu üç romanı —ya da en azından bu romanların filmlerini— hatırlayanlarınıza tanıdık geleceğini sandığım, bugün artık birer <strong>“Irving demirbaşı”</strong> sayılabilecek temalarla dolu.</p>
<p>O temalardan söz edeceğim. Ama işe tersten başlamak ve Irving’in diğer romanları gibi<strong> In One Person</strong>’ı da sevmemin esas nedeni olduğunu sandığım şeyi tarif etmek istiyorum önce. Bir yazının konusundan ve üslûbundan ziyade, yazarının <strong>“meselesi,”</strong> hatta belki<strong> “meşrebi” </strong>diye adlandırabileceğim şey cezbeder beni ekseriya. Irving’in şaşmaz bir meşrebi var; en uç karakterleri, en trajikomik olayları, en inanması güç ortamları anlatırken bile tavsamayan<strong> “sahici”</strong> bir dille ve hep <strong>“hikâye ederek”</strong> yazıyor. Burada, <strong>Garp</strong>’ın başkarakteri T. S. Garp’tan kopya çekmek en iyisi:<strong> “Bir yazarın görevi”</strong> der Garp, <strong>“alabildiğince kişisel hayal edebilmektir her şeyi; öyle ki sonuçta ortaya çıkan kurgu, kendi kişisel hatıralarımız kadar canlı olabilsin.”</strong></p>
<p>Irving’in de, Garp’ın ağzından yaptığı bu telkine uygun biçimde, ziyadesiyle <strong>“şahsî”</strong> bir anlatımı ve sürekli bir hikâye etme derdi var.<strong> “Derdi”</strong> diyorum ama aslında, Irving açısından bilinçli bir yazarlık tercihinden çok, bir tür mecburiyet, bilincine sonradan varılmış bir meşrep olabileceğini de düşünüyorum bunun. Yazarın tam da benim adını andığım üç romanın kazandırdığı erken başarının demini sürdüğü 1986 yılında <strong>The Paris Review</strong> dergisine söylediklerine bakın:<br/><br/><strong>“Ben bir yirminci asır romancısı değilim. Modern değilim ve kesinlikle postmodern değilim. Ben on dokuzuncu asır romanının, yani biçimin örneklerini üreten asrın formunda yazıyorum. Eski modayım ben, bir hikâye anlatıcısıyım. Analist değilim ve entelektüel değilim.”</strong></p>
<p>Aynı söyleşide, Irving <strong>“eserimin babaları”</strong> dediği Charles Dickens, Günter Grass ve Kurt Vonnegut, Jr.’a da, yine benim <strong>“meşrep”</strong> dediğim yazarlık tabiatını billûrlaştıran cümlelerle değinmiş:</p>
<p><strong>“Nezaket sahibi dünyamız onlardan, aşırıcılar diye söz ediyor. Bense onların çok hakikatli, gerçeğe çok sadık olduklarını düşünüyorum. Beni bu yazarlara çeken şey, üslûpları değildir. Dickens’ın, Grass’ın ve Vonnegut’un nasıl ortak bir üslûpları olabilir ki. Ne kadar aptalca! Beni cezbeden onları öfkelendiren, onları tutkulu kılan, onları çileden çıkaran şeydir. İnsanoğlunda alkışlayıp sempatik buldukları ve insanoğlunda yadsıdıkları şeydir. Muazzam bir duygusal menzile sahip yazarlardır onlar.”<br/></strong></p>
<h3><br/>Yazarın Garp’tan Billy’ye yolculuğu</h3>
<p>Irving, <strong>In One Person</strong> romanında, kırk beşinci yılına varan yazarlığının ortaya koyduğu duygusal menzili bir kez daha teyid ediyor bence; kendi hayatıyla bariz benzerlikler taşıyan bir hayatı anlatırken, önceki romanlarının hâkim temalarını yeniden deşerek yapıyor bunu.</p>
<p>Başkarakter ve anlatıcı, <strong>Garp</strong>’ta olduğu gibi yine bir yazar; 2010’da altmış sekiz yaşında bir romancı olarak karşımıza çıkan William Abbott, tıpkı —filmde Robin Williams’ın canlandırdığı—T. S. Garp gibi babasız büyüyor ve entelektüel bir kadına âşık olup evleniyor. <strong>Garp</strong>’ın en akılda kalıcı karakterlerinden –filmde John Lithgow’un oynadığı– transeksüel Roberta Muldoon, bu kez Bayan Frost karakterinde çıkıyor karşımıza. Eski bir Amerikan futbolcusuyken artık kadın olarak yaşayan Roberta’nın yerinde, Billy Dane’in gittiği erkekler okulunun eskiden güreşçi ve erkek olduğunu kimsenin bilmediği kütüphanecisi Bayan Frost var.<br/><br/><strong>Hem kızları hem erkekleri ama en çok da Bayan Frost’ı arzulayarak büyüyen Billy, Charles Dickens’ın romanlarının içinde kendini kaybettiği yıllarda iki şeyden kesinlikle emin: Büyüyüp romancı olmak ve büyümeyi beklemeden Bayan Frost’la sevişmek istiyor.</strong> Bayan Frost, bir yandan tıpkı Garp’ın –filmde Glenn Close’un oynadığı— liberal feminist ve aseksüel annesi Jenny Fields gibi, kendini kalıplara hapsetmemesi için sürekli dil döküyor Billy’ye. Diğer yandan, kütüphanenin bodrumunda nihayet seviştiklerinde, bu koca memeli kütüphanecinin<strong> “penisli”</strong> bir kadın olduğu gerçeğiyle yüzleşen Billy, başkalarının ölçülerine uydurduğu hazır hükümlerine toslamıyor sadece, o ölçülere bir türlü sığdıramadığı kendi cinselliğine de tosluyor.</p>
<p>Kurgusal bir hâtırat <strong>In One Person</strong>; Billy’nin hayatını ilk gençlik yıllarından itibaren çizgisel bir izleğe bağlı kalmadan, hafızanın kipine uygun bir <strong>“şimdiki zaman”</strong> içinde karmakarışık, birbirine geçmiş halkalar halinde, büyük sıçramalar, keskin dönüşler ve inatçı tekrarlarla hatırlamasının hikâyesi. Huzursuz bir yürek sayfalar boyu kanatlanıyor ama uçamıyor uzun süre, uçtuğunda çarptığı cam duvarları ise çok iyi tanıyoruz; onlar hepimizin duvarları.</p>
<p>Billy’nin 1950’lerin Amerika’sında –Irving’in de çocukluğunun geçtiği New England kıyısında— başlayan hikâyesi, 1970’lerde cinsel devrimin sözümona <strong>“rahatlaştırdığı”</strong> New York’ta kendini biraz daha kaybedip biraz daha bularak, 1980’lerin AIDS salgınında nice arkadaşının vakitsiz ölümünü bizzat izleyerek ve nihayet 2010’da altmış sekiz yaşına varmış bir adamken, artık tuzbuz olmuş nicesinin ötesinde hâlâ ve her zaman yeni cam duvarların yükseldiğini keşfederek sürüyor.<br/><br/><strong>Bir yazarın olgunlaşma hikâyesi bu. Aynı zamanda, arzularının şeklini alarak değişen bir adamın hikâyesi. Kadınları, erkekleri ve transeksüelleri arzulayan, hepsiyle sevişmeyi seven, daha önemlisi hepsini sevmeyi seven biseksüel bir erkeğin hiçbir zaman kimseye tam bir güven veremediği için giderek yalnızlaşmasının hikâyesi.<br/></strong></p>
<h3><br/>“Kim olduğunuzdan o kadar emin olsanız”</h3>
<p>Çocukluğunun geçtiği küçük şehirdeki tiyatro grubunda, kadın kılığına girmeyi seven ve bu yüzden de piyeslerdeki bütün kadın rollerini kapan oduncu büyükbabasıyla birlikte sahneye çıkıyor Billy. Shakespeare’in <strong>Fırtına</strong>’sını oynarken üstlendiği hava perisi Ariel rolü, onu kendi ruhsal geometrisi üzerinde ilk kez düşündürüyor. Ariel’in kararsız cinselliğini seviyor; zihinlere nakşolunmuş o görünmez cinsiyet hanesini boş bırakıp, kendini sonsuza uzayan bir gölge gibi hissetmeyi seviyor.</p>
<p>Yıllar sonra, erkekken kadın, kadınken erkek olmaya cüret edenler hakkında konuşurken, çok sevdiği bu kararsızlığının bile aslında huzursuz bir çırpınış olduğunu gerçekten ne kadar anlıyor, içinde asla memnun olmayan bir kalabalık taşıdığının ne kadar farkına varıyor bilmem ama şöyle diyor:<br/><br/><strong>“Ameliyat geçirmiş çok az transeksüel tanıdım. Tanıdıklarım çok cesur insanlar. Onların çevresinde olmak dehşet veriyor bana. Kendilerini o kadar iyi tanıyorlar ki! Kendinizi o kadar iyi tanıdığınızı düşünün. Kim olduğunuzdan o denli emin olduğunuzu düşünün.”</strong></p>
<p>Tarafların en baştan belirlendiği, kimliklerin mümkün mertebe kesin olduğu bir çevrede, kim olduğunun kararını sonuna dek veremeden, tarafını hiçbir zaman seçemeden, hep daha fazlasını arzulayıp, bu arzuyla yazarak yaşıyor Billy.</p>
<p>Irving’in bütün romanlarında yeniden yaratmanın bir yolunu bulduğu kendi güreşçi geçmişinden, yatılı okul ve küçük şehir hayatından; bu arada Ibsen’den, Çehov’dan, Dickens’dan ve tabii, hepsinden fazla Shakespeare’den motiflerle bezediği romanın sonunda, Billy’nin –tıpkı Garp gibi— yazarın alter ego’su olduğundan şüphe duymuyorsunuz haliyle. Şefkatli cümleleriyle alabildiğine genişlettiği <strong>“normal”</strong> âlemde, Irving’in nerede durduğundan pek kuşkunuz kalmıyor. <strong>“Acaba bu yazdıklarını yaşadı mı”</strong> nev’inden magazinel sorulara kestirme cevaplar vermek değil sözünü ettiğim şey. <strong>Roman yazmakla taraf olmak arasındaki imkânsız ilişkiyi kastediyorum ben. Kitabın bir yerinde, Billy’nin annesi oğlunun meslekî tercihine biraz da mesafeli durarak, “Romanlar da karşı cinsin kılığına girmenin bir yolu aslında” diyor. Bunu hatırladığınızda, Irving’in de “öyle” yaşadığı için değil, “böyle” yazdığı için asla taraf olamayacağını kavrıyorsunuz.</strong> Her sahici hikâyeci gibi gölgesi sonsuza uzuyor onun. Ve cam duvarların hepsini birden kırmaya muktedir yegâne yer edebiyat bu hayatta.<br/><br/><strong>ycongar@mac.com</strong></p>
</div>

Kaynak: [taraf.com.tr](http://www.taraf.com.tr/yasemin-congar/makale-yazmak-arzulamak-ve-taraf-olmamak.htm), [web.archive.org (arşiv bağlantısı)](http://web.archive.org/web/20131030011852/http://www.taraf.com.tr/yasemin-congar/makale-yazmak-arzulamak-ve-taraf-olmamak.htm)
# Varolmayan duygular, soğuk karşılaşmalar

*Yasemin Çongar 02.06.2012*

<div class="yazi"><img align="left" alt="Varolmayan duygular, soğuk karşılaşmalar" border="0" src="http://www.taraf.com.tr/fotoraflar/makaleler/varolmayan-duygular-soguk-karsilasmalar_3044_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Ben onun yüzüne bir boy büyük gelen gözleriyle ortanca teyzeme benzemesini severim en çok. Vücudunu saran altın varakların neyi örterken neleri asla gizleyemeyeceğini gayet iyi bilen bakışlarını, o bakışların ima ettiği bilgeliğe meydan okuyan kararlı sığlığını severim. Ben onun kitsch olanı kendine yakıştırmasını severim.</p>
<p>Aşkın türlü halleri de kitsch değil midir nihayetinde?</p>
<p>Agamben’in, <strong>“yabancı biriyle mahremiyeti yaşamak ve bunu ona yakınlaşmak ya da onu tanımak için değil de uzaktaki bir yabancı olarak tutmak için yapmak”</strong> diyerek tarifine giriştiği <strong>“aşk fikri”</strong> aklımıza fevkalâde yatarken bile, her âşık olduğumuzda aynı yakınlaşma, aynı ebediyet sanrısına kapılmamız; yabancılığımızı kendimize unutturmak konusunda delice bir inat; her tekrarında artık asla tekerrür etmeyeceğini sandığımız o muhteşem budalalığımız bizim en sahici, en güzel, en kitsch yanımız değil midir?</p>
<p>Eflâtun sularda kanayarak söndüğü her akşam vakti bizi aynı hayrete düşüren ateş topundan bahsediyorum. Görünmez damlacıkların içinden kırılıp göründüğü her yeşil yağmur sonrasında altından geçebileceğimize inandığımız o rengârenk kuşaktan bahsediyorum. Çaykovski’nin müziğini kitsch bir dehanın ürünü sayan Hermann Broch’un <strong>“radikal kötülüğe niyet etmekle”</strong> eş tuttuğu, Adorno’nun ise hem nalına hem mıhına bir tarifle <strong>“varolmayan duyguları harekete geçirmekle”</strong> itham ettiği şeyden bahsediyorum aslında. <strong>Ciddiye alınma kaygısından büsbütün âzâde bir estetiğin nihai ciddiyetinden, ruhumuzu tabiata ve aşka emanet ettiğimiz anların müdanâsız sihrinden, Gustav Klimt’in durduğu dar eşikten bahsediyorum.<br/></strong></p>
<h3><br/>Kişisel bir Viyana parantezi</h3>
<p>11 Eylül 1989 günü, Viyana’nın merkezini bir halka gibi çevreleyen Ringstrasse üzerinde, şehrin en eski aynalarına ve en mağrur pastalarına sahip olan Café Schwarzenberg’in önünde dikilmiş, nereden geldiğini tam anlayamadığım uğultuyu dinliyordum: Geliyorlar! Orta yaşlı bir karı-kocanın da benim gibi öyle durup baktıklarını fark ettim sonra. O lânetli kırık camlar gecesini (1938- Kristallnacht) hatırlayabilecek kadar ihtiyar, Habsburgların son imparatorkralını (1921’de ölen Birinci Karl) ise hatırlayamayacak kadar gençtiler. Ne hissettiklerini kavramaya çalışarak izledim onları. Sadece kendilerine ait belledikleri sevgili şehirlerinde birdenbire belirip hızla çoğalan o <strong>“tuhaf”</strong> kalabalığa şüpheci gözlerle bakıyor, önlerinden doğal bir âfet gibi akan <strong>“yabancıların,</strong>” daha ilk temasta şehrin çehresini<strong> “bozduğunu</strong>” düşünüyorlardı sanki.<strong> “Geliyorlar”</strong> dedi kadın; öfke miydi, korku muydu sesindeki karar veremedim. <strong>“Geliyor,”</strong> dedi adam tekil konuşarak, <strong>“hier kommt das Ende”</strong> (işte son geliyor).</p>
<p>Neyin sonu bu gelen diye düşündüğümü hatırlıyorum, neyin başlangıcı bu? Aydınlıktı hava. Şık giysileri içinde zengin ve sağlıklı görünen Avusturyalı çiftin pembe-beyaz huzursuzluğunu büsbütün gözalıcı kılan bir sonbahar güneşi vuruyordu kaldırıma. Demir Perde delinmiş, sonunda sınır hakikaten açılmıştı. <strong>“Geliyorlar…”</strong> diyordu kadın kocasının kolunda. <strong>“Macarlar, Doğulular!”</strong> Schwarzenberg’in önünde kalakalmış, yürümüyor, kımıldamıyor, içindeki inançsızı ikna etmek istercesine mırıldanıyordu: <strong>“Arabalarına binmiş geliyorlar işte!”</strong> Orada, kapıda bıraktım onları. İçeri girip bir kahve söyledim.</p>
<p>Benim Annus Mirabilis’im Avrupa’nın dört bir yanında, ne kadar talihli olduğunu pek de bilmeyen genç bir gazeteci olarak yaşlı kıtanın yarım asır sonra yeniden iki kolunu kavuşturmasını izlemekle geçti. Garip belki ama yıkılan hiçbir heykel, kurulan hiçbir sandık, bugün 1989 deyince zihnimizde beliren hiçbir ikonik görüntü, o Avusturyalı çiftin şaşkınlığı kadar yerleşmedi içime. Soğuk Savaş’ın sonunu Viyana’da gördüm ben; bu sonun her şeyden ziyade soğuk bir <strong>“karşılaşma”</strong> demek olduğunu orada anladım.<br/></p>
<h3><br/>Hazzın ve tezatların şehri</h3>
<p>Beni, 1989 eylülüne geri döndüren kitap, çok farklı bir Viyana’yı anlatıyor; daha doğrusu, çok farklı iki Viyana’yı anlatıyor. Anne-Marie O’Connor, uzun bir ad vermiş kitabına: <strong>The Lady in Gold: The Extraordinary Tale of Gustav Klimt’s Masterpiece, Portrait of Adele Bloch- Bauer</strong> (Altınlar İçindeki Kadın: Gustav Klimt’in Başyapıtı Olan Adele Bloch-Bauer’in Portresi’nin Olağanüstü Hikâyesi).
                                    	<br/><br/>
<a class="lnk2" href="/web/20130520154921/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/yasemin-congar/makale-varolmayan-duygular-soguk-karsilasmalar.htm), [web.archive.org (arşiv bağlantısı)](http://web.archive.org/web/20130520154921/http://www.taraf.com.tr/yasemin-congar/makale-varolmayan-duygular-soguk-karsilasmalar.htm)
# Bir yerüstü yazarı olarak Genet’nin iki sesi

*Yasemin Çongar 16.06.2012*

<div class="yazi"><img align="left" alt="Bir yerüstü yazarı olarak Genet’nin iki sesi" border="0" src="http://www.taraf.com.tr/fotoraflar/makaleler/bir-yerustu-yazari-olarak-genet-nin-iki-sesi_648_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Bir orospunun, rahminden kazıtmakta geç kaldığı oğluydu o. Hepimiz gibi, ziyadesiyle dolu görünen bir boşluğun içine doğdu. O boşlukta hepimiz gibi başkalarından alıp, başkalarına verdikleriyle var etti kendini. Belki bir farkla: Başkasının dilini, bakışını, arzusunu kendinin kılmakla yetinmedi; çoğumuzun aksine çevresine sadece ruhunu satmakla kalmadı. Küçücükken fırından ekmek yürüttü, ceplerden para aşırdı, tarifeli seks yaptı. Hayatı, kefaret orucu tutarcasına yaşamayı reddetmesinin kefaretini ödettiler ona: Hapishanede büyüdü.</p>
<p>Yüksünmedi. Tasvirini en bayağı küfürlerde bulan kimliğini bir lânet gibi yüklenmek yerine, bir lütuf gibi sahiplendi. Piç ve ibne, suçlu ve aziz olmayı sevdi. Hem herkesin ilgisini çekip hem de herkesi ürküterek yaşamayı,<strong> “bir suçluyla bir azizin tek ortak yönü”</strong> dediği yalnızlığın ortasından yazmayı sevdi. Ona tanınan vaktin sorumluluğunu hissederek, kaybedecek hiçbir şeyi olmamasından memnuniyet duyarak yazdı.</p>
<p>Kitaplarından birinde şöyle anlatmıştı kendini: <strong>“Okul çocuklarının sıralarının içinde kâğıttan yaptıkları bir tavuk, bir gemi, bir kuş, bir ok ya da bir uçak yavaşça açıldığı zaman yeniden bir gazete sayfasına ya da beyaz bir kâğıda dönüşür. Uzun süredir müphem bir sıkıntı beni tedirgin ederken, hayatımın … yalnızca benim üç boyutlu olarak görebildiğim ve kıvırıp katlayarak yeni bir nesneye dönüştürdüğüm, bir dağa, bir uçuruma, bir cinayete ya da ölümcül bir kazaya benzeyen beyaz bir kâğıttan başka bir şey olmadığını anladığımda çok şaşırdım.”</strong></p>
<p>Ne de olsa, <strong>“bize bahşedilmiş bir meziyet değil, umutsuz durumlarda keşfettiğimiz bir çıkış yoludur dehâ”</strong> diyordu Jean Paul Sartre; ve bu tarifinde olduğu gibi tarifin tescilini onda bulurken de haklıydı sanırım. Bir <strong>“hakikat iddiası”</strong> olarak görülebilecek felsefenin karşısına<strong> “hakikatli bir oyun”</strong> olarak edebiyatı koyan Jacques Derrida, hem faşizmi hem komünizmi köklendirecek kadar <strong>“sağlam”</strong> olan Hegelci illiyet bağlarını, onun tekinsiz cümleleriyle tek tek söküp atmakta haklıydı.</p>
<p>Evet, Sartre’ın <strong>Saint Genet</strong>’sinden (Aziz Genet) ve Derrida’nın biraz da Sartre’ın Hegelci himayesine tepkiyle yazdığı <strong>Glas</strong>’ından (Matem Çanı) söz ediyorum. Birbirinin antitezi niyetine okunabilecek bu iki kitapta da, başka bir varoluş imkânını kanıtlarcasına dimdik duran Jean Genet’den söz ediyorum.</p>
<p>Bugünlerde onu yeniden okumaya başlamamı, tesadüfün tılsımıyla açıklamak isterdim doğrusu; çok da zor olmazdı hani. Ama işin aslı başka. İşin aslı, insanın içinden imdat demesi gibi bir şey. Usulca sığınmak gibi... Bir tür refleks.</p>
<p>Ahlâkı, bir tahakküm vesilesi olarak yeniden üretmeye kalkanlara karşı ölçüsüz, hesapsız, nerdeyse içgüdüsel bir öfke duyuyorum ben. Kendimi başkalarının öfkesiyle sağaltmaya çalışıyorum böyle zamanlarda; sinemada sıkı bir dövüş sahnesi izlemek iyi geliyor mesela; isyanını, <strong>“Kötülüğü o şekilde yaşayacaksınız ki İyiliği simgeleyen toplumsal güçler sizi ele geçiremesin”</strong> cümlesiyle damıtan Genet gibi bir yazar iyi geliyor.</p>
<h3><br/>İmkânsız ve kaçınılmaz bir arkadaşlık</h3>
<p>Bütün kitapları Türkçeye çevrilen, piyesleri burada da okunan ve oynanan, eserleri –benim oldum olası tuhaf bulduğum bir adla— <strong>“yeraltı edebiyatı”</strong> olarak baştâcı edilen Genet’yi (1910-1986) bu kez kendi kaleminden değil ama, Sartre’dan ya da Derrida’dan da değil, Tahar Ben Jelloun’dan okuyorum.</p>
<p>Onu tanıyorsunuz. 1944 Fez doğumlu, lise yıllarını Tanca’da geçiren, üniversiteye Rabat’ta giden, Kazablanka’da felsefe hocalığı yaparken ilk şiirleri yayımlanan Ben Jelloun, her ne kadar hayatı boyunca Fransızca yazmış ve 1971’de, üniversite eğitiminin Fransızca yerine Arapça verilmesinin zorunlu kılınmasına tepki duyarak Fas’ı terkedip Fransa’ya yerleşmiş olsa, o zamandan beri de Fransa’da yaşayıp, <strong>“Fransalı”</strong> bir yazar olarak tanınsa da, doğduğu memleketle edebî bağını koparmamış bir yazar. 1987’de <strong>La Nuit Sacrée</strong> (Kutsal Gece, Can Yayınları, F. Gönül Akgerman) romanı ile Goncourt Ödülü’nü alırken de, 2004’te <strong>Cette aveuglante absence de lumière</strong> (Işığın O Kör Edici Yokluğu, Can Yayınları, F. Gönül Akgerman) uluslararası IMPAC Dublin Ödülü’ne lâyık görülürken de, hem Fransa’nın hem dünyanın nezdinde Fas’ı anlatan, Faslı bir edebiyatçıydı.</p>
<p>Türkçeye çevrilen son romanı <strong>Au Pays</strong> (Ülkemde, Kırmızı Kedi, F. Gönül Akgerman), kırk yıl boyunca kendini hiç ait hissetmeden yaşadığı Fransa’dan nihayet memleketi Fas’a dönen bir adamı anlatır. Muhammed orada, Agadir yakınlarındaki köyünde<strong> “aşırı yüklü bir kamyonu, kötü bağlanmış bir paketi”</strong> andıran, göçmenliğin nostaljisine yabancı bir kalfanın kötü şakasına benzeyen iğreti bir ev yaptırır kendine; evin verandasında bitpazarından aldığı deri bir koltuğa gömülüp hiç gelmeyecek olan çocuklarını bekler.
                                    	<br/><br/>
<a class="lnk2" href="/web/20130520201843/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/yasemin-congar/makale-bir-yerustu-yazari-olarak-genet-nin-iki-sesi.htm), [web.archive.org (arşiv bağlantısı)](http://web.archive.org/web/20130520201843/http://www.taraf.com.tr/yasemin-congar/makale-bir-yerustu-yazari-olarak-genet-nin-iki-sesi.htm)
# Ziyafet ve katliam, isyan ve yerçekimi

*Yasemin Çongar 23.06.2012*

<div class="yazi"><img align="left" alt="Ziyafet ve katliam, isyan ve yerçekimi" border="0" src="http://www.taraf.com.tr/fotoraflar/makaleler/ziyafet-ve-katliam-isyan-ve-yercekimi_7325_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Orhan Pamuk’un izmaritlerinden önce Damien Hirst’ün izmaritleri vardı. <strong>“Cazibe-i umumiyeye karşı gelinmez”</strong> derdi anneannem yerçekimine kişisel bir anlam yükleyerek. <strong>“Rabbim, bizi hatt-ı şakûlde tutuyorsa bir bildiği var.”</strong> Susardım.<strong> “Hatt-ı şakûl de ne” </strong>diye sormazdım; uzaya füze göndermenin münasebetsizliğinden bahsetmediği belliydi; insanın yere sağlam basması, müşfik ve sadık olması gerekirdi, iki ayağının üzerinde duracaktın, kendi ağırlık merkezini bulacaktın, avarelik marifet değildi. Hem uç uç nereye kadar; elbet bir gün konacaktın. Bizi burada tutan kuvvetin kıymetini bilmekle başlıyordu tamamına eren her mübarek yolculuk. Ha aya gitmişsin ha roman yazmışsın.</p>
<p>Benim için fevkâlâde istisnai bir haftasonu kaçamağından neyse ki sadece çocukluğumun anneanne terennümleri kalmadı geriye, hafta boyunca zihnimde ezip yoğurarak, kenarından köşesinden tutup çekiştirerek, başka bir hayatın içindeki başka bir resme dahil etmeye çalıştığım imgeler de kaldı. Hirst’ün çeyrek asırlık eseri –yoksa oyuncakları mı demeliyim– var bu imgeler arasında. Onun raflara dizip duvara asarak sergilediği izmaritleri, kutu kutu ilaçları, ortasından ikiye kesip bize iç organlarını gösterdiği koyunları, eğilip ağzının ta içine baktırdığı buruşuk ciltli köpekbalıkları var. Ve tabii, ışığı çoğullaştıran elmasları, zirkonları; ışığın her rengini kanatlarında tutan ölmüş veya pek yakında ölecek olan kelebekleri; işinin ehli bir enstrümantör gibi steril çelik dolaplara özenle dizdiği bisturileri, neşterleri, dermatom bıçakları, epizyo makasları, koher pensleri ve adını bilmediğim daha nice cerrahî aleti –yoksa alet-i cerihası mı demeliyim– var.<br/></p>
<h3><br/>Kâbe’nin ortasında bir kafatası</h3>
<p>Ondan nefret etmeyi giderek daha çok seven eleştirmenlerin <strong>“dünyanın en çok para kazanan sanatçısı”</strong> unvanını isminin yanından zinhar eksik etmedikleri 1965 Bristol doğumlu Damien Hirst’ün 1988’den bu yana yaptıklarının toplamından oluşan sergi, bütün o karmaşaya bakarken tiksinti zırhını hepten kuşanmadıkları gibi, sualsiz bir hayranlıkla da kamaşmayan gözlerimi hayli yordu. Bu yorgunluğu sevdim. Gördüklerimi, okuduklarımdan süzerek anlatacağım sana; gitmesen, gezmesen de, serginin kitabını –kataloğunu demiyorum bak– karıştırmak istersin belki.</p>
<p>Londra’nın Tate Modern Müzesi, bu ilk Hirst retrospektifini düzenlemeye girişirken, bunca eleştirinin hedefi olacağını da tahmin etmişti sanırım. Bense <strong>“bayağı, iğrenç, çirkin, yüzeysel, tekrarcı, paragöz”</strong> diye özetlenebilecek eleştirileri okumadan ve Tate’in bu vesileyle bastığı <strong>Damien Hirst</strong> kitabını elime almadan gezdim sergiyi. Ama ak bir sayfa değildim haliyle. Yıllardır hakkında çıkan haberlerden damıtılmış <strong>“Elmas kafatası kitsch bir fikirdir” </strong>nev’inden cümleler, ve tabii, Michel Houellebecq’in<strong> La carte et le territoire</strong> (Harita ve Topraklar, Can Yayınları, Orçun Türkay’ın tercümesi) romanından yadigâr o müstehzi tarifin etkisindeydi hislerim. Houellebecq’in ressamı, Hirst’ü, <strong>“ziyadesiyle zenginleşmiş”</strong> bir başka sanatçı olan 1955 doğumlu Jeff Koons’la karşılıklı resmedeceği tabloyu tasavvur ederken Koons’u biraz daha gizemli bulur. Hirst’ü ise yakalamak kolaydır: <strong>“Hoyrat, edepsiz bir ifadeyle resmedilebilirdi, hani ‘bendeki mangırlar hepinizin ağzına sıçmama yeter’ dermişçesine bir ifadeyle; ayrıcaölüm üstüne sıkıntılı bir çalışma yürüten asi (ama zengin) sanatçı olarak da çizilebilirdi; yüzü kıpkırmızı, tepkisizdi, tam bir İngiliz, bu haliyle bir Arsenal taraftarına benziyordu.”</strong> Hâsılı, etkilenmeye teşne bir halde gitmedim Tate’e. Ama henüz bilet alıp sergi katına bile çıkmamışken, huzuruna vardığım <strong>For the Love of God</strong> ’ı (Tanrı Aşkına) tavaf ettikten sonra usulca değişmeye başladı bir şey. Değişmeye başladım.<br/><br/><strong>“Huzur”</strong> diyorum bak, <strong>“tavaf” </strong>diyorum. Tate Modern’ın girişinde, simsiyah boyanmış duvarların ortasında simsiyah bir küp düşün. İki katlı ev büyüklüğünde bir tür –hâşâ— Kâbe düşün. Git arkadaki dar kapıdan gir içeri. Senden hemen önce ve hemen sonra girenler dahil hiç kimseyi görmediğin, böyle bir karanlığı en son nerede gördüğünü bile hatırlayamadığın kadar koyu bir karanlığın, zifirin içinde ürkerek yürü. Ruh yordamıyla merkezi bul. Orada, ortada Islington’daki bir eskiciden satın alındığını, on dokuzuncu asır başında ölmüş bir garip âdeme ait olduğunu sonradan öğreneceğin kafatasını göreceksin. Biri eksik olan gerçek dişlerle gülümseyecek sana. Üzerinde, toplamı bin yüz karatı aşan sekiz bin altı yüz bir adet hakiki elmas, sen bu sayılardan bîhaberken, tam tepeden vuran incecik ışık huzmesini öyle bir kırıp yansıtacak, öyle bir çoğaltacak ki, kâinatın en parlak yıldızına baktığını sanacaksın bir an. Küçük adımlarla çevresinde döneceksin. Burunsuz profilinden, yuvarlaklığını avucunda hissetmek isteyeceğin arkasından ve armut kesimi kocaman bir pembe elmasla vaftiz edilmiş alnından göreceksin onu. Sonra yine zifirin içinden geçip, öndeki küçük kapıdan aydınlığa çıkacak, çıkınca Hirst’ün cin fikrine mi, kraliyet kuyumcularının titiz işçiliğine mi, yoksa insan beyni için vaktiyle böyle mükemmel bir sahan tasarlayan büyük ustaya mı selam göndersem diye düşüneceksin.<br/></p>
<h3><br/>Sinek katliamından insan katliamına</h3>
<p>Serginin küratörü Ann Gallagher, Damien Hirst kitabına yazdığı sunuşta <strong>“Onun kuşağından hiçbir sanatçı, zamanımızın kültürel bilincine Hirst kadar nüfuz edebilmiş değil”</strong> diyor:<strong> “Hirst’ün sanatı doğrudanlığı kadar hırsıyla da tarif edilebilir; hem anlamsız hem etkilidir; eşit ölçüde huşû ve taciz duygusu yaratır insanda.”</strong></p>
<p>Fena bir özet değil. Ama kitabın yazarlarından Brian Dillon’ın <strong>“Çirkin Duygular”</strong> başlıklı denemesinde, Hirst’ün eserini <strong>“Şok, Merak, Tiksinti”</strong> ve tuhaf ama <strong>“Hipokondri”</strong> kelimelerinin yardımıyla incelerken, sanatçıya da, sanatına da daha hakkaniyetli baktığını düşündüm ben. Dillon’ın anlamsızlıktan ziyade çirkinliğin, tacizden ziyade tiksintinin izini sürmesi benim hislerime daha uygun düştü.</p>
<p>Immanuel Kant, kitapta Dillon’ın da değindiği üzere, <strong>Kritik</strong> <strong>der</strong> <strong>Urteilskraft’</strong>ta (Yargı Yetisinin Eleştirisi) sanatın bizi tiksindirmesi üzerinde durur:<strong> “Bütün estetik beğeniyi, dolayısıyla da sanatsal güzelliği ortadan kaldırmadıkça tabiatla uyumlu bir şekilde temsil edilemeyecek olan tek çeşit çirkinlik vardır: tiksinti uyandıran çirkinlik. Zira hayalgücümüzden başka hiçbir şeye dayanmayan bu tuhaf histe, bize sunulan nesne adeta bizim onu beğenmemiz için ısrar etmektedir, oysa bizim vargücümüzle direndiğimiz şey tam da budur işte. Ve nesnenin sanatsal sunumu artık bizim bu nesnenin tabiatından kaynaklı hissimizden –</strong> tiksintimizden<strong>— ayrılamayacağı için de onu güzel bulmamız imkânsızlaşır.”</strong></p>
<p>İnsana beyninden ziyade safra kesesinden neşet ettiğini düşündürecek şekilde, sanki aşağıdan yukarıya doğru yükselen ve yükselirken de sanatı <strong>“sanat”</strong> olarak beğenmemizi imkânsız kılan tiksinti hissinin, Hirst’teki en iyi örneklerinden birini <strong>A Thousand Years</strong> (Bin Yıl) adlı eserde buluyor Dillon. Ortasından, yuvarlak delikleri olan bir camla ikiye bölünmüş, yüksekliği iki metre, taban kenarları ikiye dört metre kadar olan, her tarafı kapalı bir camekân düşünün. Ortadaki cam bölmenin bir yanında, yine ortası delikli beyaz bir küpün içinde, belli ki sineklerin beslendiği bir şey var, çünkü belki binlerce sinek o delikten vızır vızır girip çıkıyor. Ve belli ki bunu uzun süredir yapıyorlar, zira camekânın tabanında yüzlerce ölü sinek yatıyor. Henüz ölmeyip aradaki bölmenin deliklerinden karşı tarafa geçen<strong> “maceracıları”</strong> ise, kesik bir inek başı bekliyor; gerçek bir hayvanın doğru açıdan bakınca göz göze gelebildiğiniz cansız kellesi. Kelleden akmış gibi görünen kan tabana yayılmış, siyahlaşmış, kurumuş ve silikonla kaplanmış. Karşınızda, bir katliam sahnesi var ama aynı zamanda sineklerin ziyafet sahnesi bu… Hemen yukarıda, inek başının biraz üstünde benim insan aklının en canice buluşlarından saydığım elektrikli sinek öldürme teli asılı. Yakalanan sineklerden gelen ızgara et kokusu camekânın dışına taşıyor.</p>
<p>İğrenerek ve ister istemez, iğrendiğin görüntünün pek de sıradışı olmadığını, tabiatın ve beşerin bu görüntünün çeşitli vesiyonlarını her gün yeniden ürettiğini hatırlayarak ayrılıyorsun <strong>A Thousand Years</strong>’ın yanından. Kitabı okumadığın için, Hirst’ün <strong>“İlk sinek öldüğünde, hassiktir dedim. Ama bu sinek eseri, yaptığım en heyecan verici şeydi, muhtemelen hâlâ da öyle”</strong> dediğini bilmiyorsun henüz, ama nedense sanatçının böyle düşünebileceğine dair bir his var içinde.</p>
<p>Sergide, ziyafetle katliamı, ölümle hayatı birbirinin içinden doğurarak anlattığı bir düzineden fazla eserini göreceksin Hirst’ün. Hepsi de basitliği, sıradanlığı, çirkinliği, tiksintiyi ve tekrarı göze alarak yapılmış. İç organlarının kesitine baktığın ölü bir inek ile buzağısı, formaldehid maddesinde ana-kız <strong>“ölümsüzleştirilmiş”</strong> halleriyle irkiltiyor seni. Devâsâ bir kül tablasının içindeki yığınla izmaritten yükselen katranlı koku genzini yakıyor. Raflara dizilmiş izmaritlerde ruj izleri ararken yakalıyorsun kendini. Orhan Pamuk’un, Masumiyet Müzesi’nde benzer – belki de Hirst’ten mülhem—bir fikirle, romandan ziyade kavramsal sanata selam durarak oluşturduğu <strong>4213 İzmarit</strong> panosunun çok daha emek-yoğun ve çok daha estetik olduğunu hatırlıyorsun o vakit. Aradaki tek fark bu değil ama. Pamuk’un, romanın kahramanı Kemal’in arzusuna uyarak, Füsun’un içtiği her bir sigaranın altına özel bir not düşerkenki sadakatı, sadece obsesif bir yazarın sabrını kanıtlamıyor; <strong>Pamuk’un izmaritleri Füsun’un hayatı kadar Kemal’in aşkının da küçük birer numunesi; Pamuk’un izmaritleri yaşayan ve yaşatan izmaritler. Hirst’ün izmaritleri ise sadece zehri temsil ediyor gibi geldi bana. Ölümü içine çektiğin her nefesi hatırlıyorsun onlara bakarken. Hirst’ün izmaritleri, yaşarken ölümün birer numunesi, uzatmalı intiharlarımızın birer delili gibi duruyor. Birer memento mori onlar.</strong></p>
<p>Kendi türünü katleden tek yaratık insan… Bu cümle sergide gelip buluyor seni; koskoca bir oda, dört duvarında tavana kadar uzanan büyük ilaç dolaplarıyla bir eczaneye dönmüş; serginin diğer salonlarında kâh ilaç kutuları kâh cazip boncuk misali dizilmiş rengârenk tabletlerle dolu ilaç vitrinleri çıkıyor karşına. Beni en çok sarsan oda, çelik dolaplarındaki sayısız çelik âletiyle hayatî bir ameliyat öncesinin çelik gibi soğuk bekleyişini hatırlatıyor; her yanda anatomi derslerinden ödünç iç organ maketleri var; bağırsaklarına, böbreklerine, beynine, kalbine bakabileceğin plastik mankenler bekliyor seni. <strong>Damien Hirst</strong> kitabında, Brian Dillon<strong> “Hipokondri”</strong> bahsindeki incelemesini hastalık hastalığından ziyade, ölüm korkusu ve hayat kuruntusu ikileminde ilerletirken, bütün bu eserlerin yanı sıra, sergide benim en beğendiğim <strong>“yerçekimsiz”</strong> çalışmaya getiriyor sözü. <strong>The History of Pain</strong> (Acının Tarihi) bembeyaz bir eser. Beyaz bir kutunun içinden, yukarı doğru sivri bıçak uçları çıkıyor, görünmez bir kurutma makinesinin kutunun ortasındaki delikten üflediği hava, beyaz bir plaj topunu küçük kıpırtılarla havada tutuyor. Yerçekimi, kendi işlevini gördüğü an, o masum bulutsu dansın da biteceğini, topun düşüp, kesileceğini, söneceğini biliyorsun. Ölüm korkun gıdıklanıyor, hayat kuruntun gıdıklanıyor.<br/></p>
<h3><br/>Dönüşen, uçuşan, ölüşen kelebekler</h3>
<p><strong>“Sanat iyileştirebilir” diyor Hirst kitapta: “İyileştireceğini umarsın. Sanatsız bir dünya çok hüzünlü bir dünya olurdu; sadece ölümden uzak durmaya çalışan ve daha fazla ölüme yol açmaya çalışan insanlardan ibaret olurdu. Mesele mağarayı süslemekti değil mi? Ama bir kez süslemeye karar verdin mi, ‘Neyle’ sorusunu sorarsın. Bütün sanat da budur işte.”</strong></p>
<p>Tate Modern’daki retrospektif, Hirst’ün çoğu zaman kitsch ve her seferinde de bilerek kitsch olan <strong>“süslemeciliğinin”</strong> bilumum örneğiyle dolu. Beyaz zemin üzerine, pastel renklerde boyadığı yüzlerce yuvarlaktan oluşan ve sanatçının alâmeti farikasına dönüşmüş olan <strong>“Polka Dot”</strong> serisinin muhtelif reenkarnasyonlarını gördüm. Altın renkli panellerin dar raflarına dizilmiş zirkonların sarı sarı, çelik panellerdekinin ise buz-beyaz ışıldamasını seyrettim. Beni, makas tutmayı asla beceremediğim için bir köşede giderek küçülerek geçirdiğim elişi derslerine geri döndüren bir odada, parlek elişi kâğıtlarına benzer sarı, kırmızı, mavi, yeşil renklere boyanmış yağlıboya tuvaller üzerine bir anaokulu öğrencisi naifliğiyle yapıştırılmış rengârenk kelebekler vardı; yani saflık, sevinç ve yine ölüm vardı.</p>
<p>Sonra müze görevlilerince özel bir odaya alındık. Odanın adı:<strong> In and Out of Love</strong> (Âşık ve Âşık Değil). İçersi sıcak, rutubetli. Öyle böyle değil, tropiklerdeymişim gibi nefessiz. Ortadaki beyaz masanın üzerinde beyaz kaplar; kaplarda meyve parçaları; ananas, portakal, muz. Havada uçuşan mavi, turuncu kelebekler. Gerçekler. Meyveleri emiyorlar, duvar kenarlarındaki saksı çiçeklerinde geziniyorlar. Çoklar. Bir tanesi koluma konunca, adeta kutsanmış hissediyorum kendimi; hafifliyorum. Kafamı kaldırıp duvarlara bakmak o zaman aklıma geliyor. Duvarlarda bembeyaz tuvaller, tuvallerin üzerine yapıştırılmış kozalar; çoğu yırtılmış, beyazlığın üzerine sarı, kahverengi izler düşmüş, pislik bulaşmış. Tırtıllar bu odada dönüştüler demek. Bu odada kelebek oldular ve işte masanın altındaki, kapının yanındaki, tuvalin kenarındaki şu kelebek gibi, teker teker bu odada ölüyorlar.<br/><br/><strong>Dışarda nemin ve ısının müze normallerine döndüğü sergi salonlarında yeni kelebekler karşılayacak seni. Yine ölü kelebekler. Onların ölü olduğunu önce anlamayacaksın, çünkü onların kelebek olduğunu anlamayacaksın. Hirst’ün gerçek kelebekleri bir tuvalin üzerine yapıştırarak ürettiği dev panoları, kilise pencerelerine benzetmekle kalmayacak, onları hakikaten dinsel temalı vitraylar sanacaksın. Alışkanlık? Belki. İman etme arzusu? Belki.</strong></p>
<p>Kitapta <strong>“Mümin”</strong> başlıklı bir denemesi yer alan eleştirmen <strong>Andrew Wilson</strong>, bu kelebek panolarından birine Enlightenment (Aydınlanma) adını veren Hirst’ün bu tercihinin <strong>“mantığa sadakati düşündürebileceğini”</strong> yazmış, “ama” diyor ardından,<strong> “Hirst’ün sanatı Aydınlanma düşüncesinin akılcılığı ile romantizmin mantıksız ve öngörülemez olan duygusu arasındaki devrilme noktasında durur.”</strong> Katılıyorsun. Dinin de bilimin de bardağını taşıran son damla olabilir sanat. Bütün sanat. Biliyorsun. Hirst’ün sanatı ise haydi haydi yapıyor bunu. Plaj toplarını havada asılı tutup cazibe-i umumiyeyle dalgasını geçerken yapıyor. Beyaz mermerden bir melek oyup, sonra onun bir memesini ve karnını açarak içine insan organları yerleştirerek yapıyor. Kâh şaşırtıp kâh iğrendiriyor seni ve artık bakmak istemediğin bir anda bile, sana gösterdiği her şeyin ama her şeyin banalitesi, kitschliği, vahşeti ve güzelliğiyle tabiatta ve beşerde mutlaka bir karşılığı olduğunu düşündürüyor. Gerçekçi mi? Evet. Didaktik mi? Galiba. Dönüştürücü mü? Kesinlikle.<br/></p>
<h3><br/>Bir nimet olarak hatt-ı şakûl</h3>
<p>Tate Modern’da geçirdiğim saatler sonrasında, yağacak gibi yapıp yapıp yağmayan Londra göğünün büsbütün mahcuplaştırdığı ikindi güneşine çıktım. Thames’in karşı kıyısına asma köprüden yürüyerek geçerken, bu şehirde doymak bilmez bir iştahla tükettiğim o gencecik yılı düşündüm. Asma köprü yoktu o zamanlar, Tate Modern terkedilmiş bir elektrik santralıydı hâlâ ve Hirst’ün <strong>“dünyanın en çok para kazanan sanatçısı” </strong>olmasına epey zaman vardı. Farklı bir insandım ben. Nerdeyse yirmi yıl geçmiş.</p>
<p>Sonra Hirst retrospektifine girmeden önceki halimle kıyasladım kendimi. İrkildim. Basitliğin ve tekrarın bir etkisi vardı elbet; tiksintiyle baktığımız her görüntünün, inancımızı sınayan her sunumun bizi içten içe değiştirdiğini tahmin etmek güç değildi. Ruhumuzda demlenmeye başlayan isyandan daha güvenilir bir dönüşüm habercisi var mı sence? Ama bunun bu denli hızlı olabileceğini, Hirst’ün artık ziyadesiyle kolay dudak bükülen yirmi beş yılına toplu halde bakıvermenin, benden yeni bir ben yapabileceğini umar mıydın?</p>
<p>Köprünün çıkışını tutan kadim katedral, gözüme birden nasıl da huzur verici göründü bilemezsin. Tam on dört asırdır Aziz Pavlus’a adanmış bir mabed duruyordu orada ve galiba ben, değişimin sürekliliğini sevdiğim kadar, kendine hep bir sabit aramasını da seviyordum zihnimin. Hatt-ı şakûlde durmak bir nimetti; uçma fikri kadar konmayı da seviyordum. İyi bir torundum; yerçekimini seviyordum.<br/><br/><strong>ycongar@mac.com</strong></p>
</div>

Kaynak: [taraf.com.tr](http://www.taraf.com.tr/yasemin-congar/makale-ziyafet-ve-katliam-isyan-ve-yercekimi.htm), [web.archive.org (arşiv bağlantısı)](http://web.archive.org/web/20131030005441/http://www.taraf.com.tr/yasemin-congar/makale-ziyafet-ve-katliam-isyan-ve-yercekimi.htm)
# Yalnızlık, zemberekler ve bir bilmece

*Yasemin Çongar 30.06.2012*

<div class="yazi"><img align="left" alt="Yalnızlık, zemberekler ve bir bilmece" border="0" src="http://www.taraf.com.tr/fotoraflar/makaleler/yalnizlik-zemberekler-ve-bir-bilmece_4552_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Erkek ölür. Erkeğin sır kadını da ölür mecburen. Onu herkesten gizleyen ve herkesten gizlemek zorunda kaldığı erkek, on üç yıllık sırlarının orta yerinde, herhangi bir gün gibi görünen bir günün ortasında küt diye kendi sonuna yıkılıverince, on üç yıldır zaten<strong> “yok”</strong> olan, zaten hiç<strong> “olmamış”</strong> olan kadın ne yapsın?</p>
<p>Meşru bir şeydir ölüm. Hakkı helâl etmektir. Görünen nihayettir. Tek tanrılı inanç böyle buyurur. Ve kaç dulu kalırsa kalsın geride, ölen erkek sadece bir kadını dul bırakmış gibi yapar cemaat; tek eşli ahlâk böyle buyurur.</p>
<p>Görünen nihayetiyle birlikte artık ebedî meşruiyetine de kavuşurken erkek, onun gayrımeşru kadını, onun yasını bile gizlice tutmaya mahkûm olan<strong> “eksik”</strong> ve <strong>“öteki”</strong> kadını nasıl yaşasın? Canlı ceset misali, başka bir hayatın içine gömülür çaresiz. Hayatın imkânsız göründüğü yerde, hayata benzeyen soğuk bir boşluk bulur kendine; ıslak çuhadan bir kesenin içine düşer. Havasız, ışıksız bir yerde kaybolmak, ölmeden ölmek ister. Gayrımeşru bir ölüm!</p>
<p>Yazar bu cümlelerin hiçbirini kullanmamış ama böyle başlıyor roman.<br/></p>
<h3><br/>Bir bilmecem var çocuklar…</h3>
<p>İnsan, ona kendini zeki sanma fırsatı veren her şey gibi, biraz zorlanarak çözebildiği bilmeceleri de seviyor. Küçükken böyle bir bilmecem vardı benim. Çok severdim. Sonra herkes gibi ben de, kendini tescile muhtaç sayan bir zekânın zavallı kırılganlığını kavramaya başlayacak kadar büyüdüğümde, başka bir sebep buldum bilmeceyi sevmek için. O sebepten söz edeceğim, ama önce, çocukluğumun hiç de <strong>“siyaseten doğrucu”</strong> olmayan kelimeleriyle sorsam olur mu?</p>
<p>Diyelim ki, yamyamlar, dürüstler ve yalancılar diye ayrılan üç kabilenin yaşadığı bir diyardan kaçmak istiyorsunuz ve önünüze iki yol çıkıyor. Yollardan biri, sizi insanların insan yemediği bir yere vardıracak; diğer yolun sonunda ise güveçte yahni olmak var. Karşıdan iki yerli geliyor. Biri <strong>“dürüstler”</strong> kabilesinden, diğeri <strong>“yalancılar”</strong> kabilesinden; hangisinin hangi kabileden olduğunu ayırdedemiyorsunuz ama biliyorsunuz ki yalancılar kabilesine mensup yerli asla doğru söylemeyecek size; dürüstler kabilesine mensup yerli ise doğru sözden şaşmayacak. Yamyamlardan kurtulmak için tek yerliye, tek soru sorma hakkınız olsa, ne sorardınız?</p>
<p>Bildiniz elbette! Soruyu sorduğunuz yerliden kendisinin değil yanındakinin cevabını size söylemesini isteyeceksiniz, hepsi bu. <strong>“‘Yamyamların köyüne gitmeyen yol hangisi’ sorusunu diğer yerliye sorsam bana hangi yolu gösterirdi”</strong> diyeceksiniz mesela; o vakit, dürüst yerli, size yanındaki yalancının vereceği cevabı olduğu gibi aktarıp, ölümcül seçeneği işaret edecek. Yalancı yerli ise, dürüst yerlinin vereceği doğru cevabın tam tersini söyleyecek; yine yamyamların köyüne giden yolu gösterecek. Konuştuğunuz yerli hangi kabileden olursa olsun, doğru da söylese, yalan da, sonuç değişmeyecek yani; aldığınız cevap hep “yanlış” olacak ve siz bu cevaba uymadığınız, yerlinin işaret ettiği yoldan gitmediğiniz sürece kurtulacaksınız.<br/></p>
<h3><br/>Oscar’dan ve Lucinda’dan sonra</h3>
<p>1943’te Melbourne’un elli kilometre kadar batısındaki Bacchus Marsh kasabasında doğan, 1990’dan beri ise New York’ta yaşayan Avustralyalı romancı Peter Carey’nin 1988’de Booker ödülünü kazandıktan sonra filmi de yapılan <strong>Oscar and Lucinda</strong> (Oscar ile Lucinda) romanını okumuş muydunuz? Küçük çentiklerle oyulmuş dev bir heykel gibidir o roman. Sağlamlığını, aceleci bir üslubun kisvesinde gizleyen kısacık cümlelerle, kısa bölümler halinde yazılmıştır ve ilk anda herkese saçma, hatta düpedüz imkânsız gelen bir iddiayı hayata geçiren iki sevgilinin, on dokuzuncu asır Avustralyasında, hayalleriyle hakikat arasındaki mesafeyi inatla katetmelerini okurken, bir yandan da suç ve günah üzerine, iptilâ ve maraz üzerine, dinin iyileştiren ve yıkan gücü üzerine düşünürsünüz. Oscar ile Lucinda, camdan bir kilise inşa edecek, sonra onu katlayıp paketleyerek ormana, kiliseden de, dinden de, camdan da bîhaber yerlilerin yurduna nakledip, orada, yabanın ortasında yeniden ayakları üzerine dikeceklerdir. Bu mümkün müdür? Bu gerekli midir? Saydam kilisenin duvarları neyi gösterirken, neyi gizleyecektir yerlilerden? Kullarını kutsamak varken niye katleder Tanrı? Kilise, bir istila kuvveti midir aslında?</p>
<p>Carey’yi <strong>Oscar and Lucinda</strong>’dan beri okuyorum ben. Sormadan soran romanları sevdiğim için belki; uzak diyarlardan <strong>“yakın” </strong>haberler verdiği için ya da. Büyük bir fikri, ağır bir mermer parçası gibi sabırla, kelime kelime oyup eksilterek, içinden bol kavisli bir hikâye çıkaran yazarları seviyorum belki de; imkânsızı inşa etme azminin seyrini izlemeyi, bütünü mümkün kılanın ayrı ayrı her bir parça olduğunu hatırlamayı seviyorum. Carey’nin yeni kitabı <strong>The Chemistry of Tears</strong> (Gözyaşlarının Kimyası), içinde bütün bunları ve daha fazlasını yapabileceğiniz bir roman.<br/></p>
<h3><br/>Kurulup tıkır tıkır işleyen şeyler…</h3>
<p>Kırklı yaşlardaki Catherine Gehrig adlı güzel bir kadının, yirmi yıldır iş arkadaşı, on üç yıldır <strong>“gizli”</strong> sevgilisi ve bütün bu yıllar zarfında başka bir kadının kocası olan Matthew Tindall’ın âni ölümünü işyerinde ve herkesten sonra işitmesiyle başlıyor hikâye. Sırlarıyla birlikte gidiyor Matthew ve sırlarıyla başbaşa kalan Catherine nasıl yaşayacağını bilmiyor pek. Zihnini, çok geçmeden romanın ana izleğine dönüşecek olan ziyadesiyle meşakkatli uğraşa henüz tam anlamıyla vakfetmediği ve uzuvlarının, benim <strong>“ıslak çuhadan bir kese”</strong> dediğim yeryüzü mezarında bir türlü sakin duramadığı bir anda, cenaze törenine katılabilecek kadar <strong>“meşru”</strong> da, <strong>“sahtekâr”</strong> da olamadığı için başka bir zamana ertelediği veda ziyaretine niyetlenip, vazgeçiyor: <strong>“Kırk dakika yürüyüp onu ziyarete gidebilirdim ama taze toprağı görmek istemedim. Üzerinde ot bitince gitmeye karar verdim. Ve ona sırtımı dönüp, Notting Hill Gate’e doğru yürüdüm. Matthew, dedim, affet beni. Sen beni asla böyle yalnız bırakmazdın. Ama tabii yaptığın şey tam da bu işte.”</strong></p>
<p>Yalnızlığımızı dayanılır kılmak için yaptığımız işlerin, girdiğimiz çevrelerin, dokunduğumuz insanların son tahlilde panzehirden ziyade turnusol işlevi gördüğüne inanırım ben. Oyalanarak <strong>“iyileşmez”</strong> yalnızlık, ama her yeni uğraşla, her yeni ilişkiyle yeni bir kimyasal tepkimeye girmişçesine kendi içinde ayrışır sanki; dokusundaki asitle baz, öfkeyle arzu, özlemle gurur açığa çıkar; yalnızlığımız rengini biraz da etrafımızdaki kalabalıktan alır.</p>
<p>Catherine’inki asitli değil, bazik bir yalnızlık diye düşündüm okurken; acı bir tat bırakan, mavi bir yalnızlık. Size onun turnusolunu anlatacağım. Matthew’la arasındaki ilişkiyi bilen tek kişi olduğunu sonradan öğrendiği patronu ve Matthew’ın arkadaşı Eric Croft, cenaze gününden itibaren çok özel bir projede çalışması için ayrı bir ofise gönderiyor Catherine’i ve ona sandıklar dolusu belge veriyor. Catherine bir <strong>“horolog”;</strong> <strong> “saatçi”</strong> yani! Londra’da Swinburne Müzesi’nde çalışıyor. Görevi, kurulan ve kurulu olduğu müddetçe tıkır tıkır işlemesi gereken her şeyi restore etmek. Aslında, Catherine’e bir<strong> “otomaton ustası”</strong> demeli ve bunu, <strong>automaton</strong> kelimesinin Türkçedeki karşılığı olduğu öne sürülen <strong>“özdevinir”</strong> ucubesini daha yazdığım anda hafızamdan silerek yapmalıyım. Kendi kendine çalışan her türlü çarklı mekanizmayı ve onların içindeki incesiyle kalınıyla bütün zemberekleri, balans yaylarını, eşapman çarklarını, kurma pinyonlarını iyi biliyor Catherine. Guguklu saatlerin, havlayan plastik köpeklerin, gözlerini kırpıştırarak ağlayıp gülen taşbebeklerin, hâsılı, on yedinci asır Fransasında doğup, on dokuzuncu asrın sonunda Orta Avrupa’da altın çağını yaşayan bilumum mekanik oyuncağın<strong> “ciğerini”</strong> biliyor. Bilgisayar çağı öncesinin erken <strong>“robotik”</strong> yaratıklarının yirmi birinci asırdaki hâmilerinden o. Ama otomatonları safça sevdiği söylenemez; hisleri biraz karışık: <strong>“Gerçekten de başarılı bir otomatonu izlemiş olan, onun canlıya benzeyen tekinsiz hareketlerini görmüş olan, onun mekanik gözleriyle karşılaşmış olan herkes, her beşerî hayvan o çok özel korkuyu, canlı olan şeyle doğurulması imkânsız olan şeyin birbirine karışmasını hatırlayacaktır. Descartes, hayvanların birer otomaton olduklarını söylemişti. Onu, aynı şeyin insanlar için de geçerli olduğunu söylemekten alıkoyanın işkence korkusu olduğundan hiç kuşku duymadım.”<br/></strong></p>
<h3><br/>İki ayrı çağ, iki ayrı ruh, bir ortak çaba</h3>
<p>Catherine’e gizli mateminde eşlik eden görev, romanın şimdiki zamanından (Matthew, 21 Nisan 2010’da ölüyor) tam yüz elli altı yıl önce, özel çizimlere uyularak Karlsruhe’de yaptırılmış bir otomatonun yeniden monte edilip, hayata döndürülmesini kapsıyor. Patronunun Catherine’e verdiği sandıklarda, yüzlerce çubuk, halka, zemberek, yay vesaireyle birlikte, Henry Brandling adlı zengin bir İngilizin 1854’te, <strong>“bir fabrikanın testere ağzına benzeyen çatısı kadar düzgün”</strong> elyazısıyla, sayfalarda hiç boşluk bırakmadan doldurduğu tam on bir defter var. Bu defterler, Brandling’in Alman ustalara yaptırdığı otomatonun çizimlerini kapsıyor ve projenin inişli çıkışlı ilerleyişinin yanı sıra, bir çocuğun hastalığı çevresinde yaşanan bir aile dramını, bütün ümidini bu otomatona bağlamış, ne yapacağını bilmez bir babanın gözünden anlatıyor. Carey, birbirini izleyen bölümler halinde, Catherine’in hiç ıssızlaşmayan ama Matthew’ın hatırasıyla <strong>“yapayalnız”</strong> iç monologlarıyla Henry’nin bir buçuk asır önce kâğıda döktüğü <strong>“ıssızlığı,”</strong> iki ayrı birinci tekil şahıstan okutuyor bize. Derken, Catherine ve Henry’nin ayrı bölümlerinin arasına <strong>“Catherine ve Henry”</strong> başlıklı ortak bölümler giriyor; <strong>“buluş”</strong> olarak nitelendirilemeyecek kadar eski bir edebî buluş bu, ama Carey, Catherine’in Henry’nin defterlerini okuyup, ona tepki verdiği ortak bölümlerde, <strong>“dul”</strong> kadına kendinden üçüncü şahısta söz ettirecek kadar dışarıdan bir bakış da kazandırarak, anlatımını yer yer <strong>“çoğul”</strong> kılabiliyor.</p>
<p>Böyle anlarda, iki ayrı ruh, iki ayrı yeryüzü mezarı bir ortak projeyle dirilmeye çalışıyorlar adeta ve Catherine, Henry’nin yardımıyla belki de ilk kez yalnızlığın Matthew’un ölümünün bir sonucu olduğu kadar, onunla ilişkisinin de bir parçası olduğunu kavrıyor. Henry ile ayrı devirlerde yeniden yarattıkları otomatonun şiarı olan <strong>Illud aspicis non vides</strong> (Baktığın şeyi göremezsin) cümlesinde bir sırrı çözüyor Catherine:<strong> “Yıllar yıllar boyu, bir çift olmanın tembel kibirli mutlu dünyasında yaşamıştım; mahrem bir dilin ve dışındaki herkese karşı tatlı hoşgörüsüzlüklerimizin öyle lezzetli kıldığı bir dünyaydı ki bu… Illud aspicis non vides. Gizli bir metres olduğum bütün o yıllarda, tek başına olmayı sevdiğime inandırmıştım kendimi; yalnızlığın ağır taşını böyle gırtlağımda hissetmemiştim hiç.”</strong></p>
<p>Henry hayatı, hikâyesi, en önemlisi de romana kattığı sesle Catherine’ı sınıyor bir bakıma; onun yalnızlığının turnusolu oluyor, rengini veriyor.<br/></p>
<h3><br/>Yalanların ve makinelerin kadrini bilerek</h3>
<p>Carey’nin 1985’te yayımlanan <strong>Illywhacker</strong> romanını okumadım ama <strong>The Chemistry of Tears</strong>’la birlikte yazarın eski söyleşilerini de karıştırırken, 2006 yazında <strong>The Paris Review</strong> dergisine <strong>Illywhacker</strong>’ın başlangıç bölümü için yaratıp, romanın zamanı ilerledikçe bir aşamada öldürmesi gerekirken, kıyamayıp yüz otuz küsur yaşlarında gayet zinde bir şahsiyet olarak ortalıkta dolaştırmayı sürdürdüğü kahramanı Herbert Badgery ile ilgili şu sözleri dikkatimi çekti:<br/><br/><strong>“Yalan söyleyen bir birinci şahıs anlatıcı bana hem birinci şahsın mahremiyetini kullanma olanağı verdi hem de yalancı olduğu –size her şeyi söyleyebileceği– için, onda üçüncü şahsı kullanabildim... Birinci şahsın enerjisinin kazandırdığı müthiş bir şey vardı. Üçüncü şahsın ve onun sağladığı tanrısal bakışla aklın da değerli bir yönü vardı. Badgery sayesinde ikisine de sahip olabilmiştim.”</strong></p>
<p>Carey’nin, Catherine’le Henry’yi buluşturan bölümlerde yaptığı da biraz bu aslında. Henry’nin Catherine’e <strong>“tanrısal bir bakış”</strong> kazandırmasına izin veriyor; bir yandan da otomatonların kitaba hâkim ve <strong>“yalancı”</strong> varlığı sayesinde, insanın mekaniği üzerine düşündürüyor sizi;<strong> “tanrısal bakışla” </strong>ya da belki<strong> “Kartezyen bakışla,”</strong> insanın, kurulduktan sonra en azından bir süre kendisinden beklenenleri tıkır tıkır yapan bir otomatondan ne farkı olduğunu soruyorsunuz. Muhtemel cevaplardan birini Catherine’in patronu veriyor: <strong>“Duygulanmanın neden olduğu gözyaşları, gözlerimizi nemli tutmak için ürettiğimiz gözyaşlarından kimyasal olarak farklıdır.”</strong></p>
<p>Hayır; böyle <strong>“ıslak”</strong> bir cümleyle bitirmeyeceğim. Carey’nin romanı,<strong> “ruh sahibi”</strong> olmanın bizi ne kadar farklı kıldığı üzerine fuşya rengi hislerle doldurmadı zira beni. Aksine, o bilmeceyi niye sevdiğimi hatırlattı. Ötekinin bakışını hesaba katmayan bir soruyla, doğru yolu bulmak mümkün değildi. İyi bir yazar, tıpkı üç yerli kabile arasından sıyrılmaya çalışan o yabancı gibiydi. Kurduğu sahte hayatlar üzerinden hakikate yol döşerken, yalanların kadrini mutlaka biliyordu.</p>
<p>Sahi, size romanın asıl kahramanının, yani Henry ile Catherine’in otomatonunun <strong>“kim”</strong> olduğunu söylemedim değil mi? Gümüş bir kuğu o; yediklerini dışkıya dönüştürebilen bir makine; restore edilmiş <strong>“gerçek”</strong> bir kuş. Durham’daki Bowes Müzesi’nde hâlâ her gün görücüye çıkıyor.<br/><br/><strong>ycongar@mac.com</strong></p>
</div>

Kaynak: [taraf.com.tr](http://www.taraf.com.tr/yasemin-congar/makale-yalnizlik-zemberekler-ve-bir-bilmece.htm), [web.archive.org (arşiv bağlantısı)](http://web.archive.org/web/20131030012107/http://www.taraf.com.tr/yasemin-congar/makale-yalnizlik-zemberekler-ve-bir-bilmece.htm)
# Bir kitapla değişmeye hazır mısınız

*Yasemin Çongar 14.07.2012*

<div class="yazi"><img align="left" alt="Bir kitapla değişmeye hazır mısınız" border="0" src="http://www.taraf.com.tr/fotoraflar/makaleler/bir-kitapla-degismeye-hazir-misiniz_2051_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Tılsımı, nereden geldiğini keşfedemediğimiz bir tanışıklık hissiyle tez bozulan karşılaşmalar sarsar bizi. Yeni olana duyduğumuz merak nasıl iç kamaştırıcıdır oysa; henüz dinlemediğimiz hikâyelerin bizi bir girdab gibi sarmalayarak içine çektiği o gölgeli tünelde kaybolmaya nasıl da hazırızdır. Ama ben, kaldığım yerden devam ettiğim hissini veren başlangıçları da severim. Bilinmeyenin cazibesine kapılarak kıyısına vardığımız her adada, bildiğimiz lezzetlerle kabarmış bir iştahın tatminini arıyoruz nihayet. Durulmak için dalgalanmak gibi bir şey bu; kokusunu hatırladığımız sıcak bir kucak var sanki, bizi sarmalasın istediğimiz sıkı bir kundak, gözü kapalı atladığımız her uçurumda içine dönmek istediğimiz karanlık bir rahim var. Bütün o heyecan bir eski huzur için... Ve gün geliyor, senin de aynı yerden kanadığını hiç konuşmadan bilen birine rastlıyorsun.</p>
<h3><br/>Hüzne haksızlık etmek pahasına</h3>
<p>Kendinden daha ünlü olan, daha çok okunan, daha çok dile çevrilen kocasından daha iyi romanlar yazdığını, dermanı içine katlanmış bir muska gibi göğsünde taşıyan kadının denemelerini okuyorum şimdi: <strong>Living, Thinking, Looking</strong> (Yaşamak, Düşünmek, Bakmak). 1955 doğumlu Amerikalı yazar Siri Hustvedt, denemelerinin üç ayrı başlığı çağırdığını hissettiği için bu adı vermiş yeni kitabına. Hustvedt’in <strong>“yaşamayı,”</strong> yani kendi hayatını, çocukluğunu, ailesini, esrarına kapıldığı bedeniyle beynini, evcil ve yabani hallerini anlattığı denemelerle başlıyor kitap; oradan <strong>“düşünmeye,”</strong> yani hayallere, hayalleri mümkün kılan hatıralara, ve her ikisinden ortak bir hakikat yoğurmaya çalışan duygulara geçiyor; sonra nihayet <strong>“bakmaya”</strong> başlıyor, bakarken görmeyi, gördüklerini adlandırmayı, asılla sûret arasındaki ilişkiyi deşerek ötekiyle bakışmayı deniyor.</p>
<p>Gazetedeki masamda, iki toplantı arasına sıkıştığını kendime unutturarak bir an için sonsuz kılmaya çalıştığım bu azade zamanda, Hustvedt’in denemelerini anlatan bir deneme yazmayı denemenin cazip olduğu kadar fuzuli bir yanı da var, biliyorum. Yazının kudreti, biraz da yazarın çıplaklığıyla ilişkili bir şey zira. Kalabalığın içinde kendine <strong>“saygın”</strong> bir yer, <strong>“makbul”</strong> bir şekil, <strong>“güçlü”</strong> bir benlik,<strong> “övünülecek”</strong> bir öznellik yaratma sevdasından vazgeçebildiği ölçüde iyi yazıyor insan. Hustvedt’in,<strong> “felsefi bir duruş” </strong>olarak sımsıkı sarıldığını kitabın başında ilan ettiği birinci şahıs anlatımında ise sürekli bir soyunma gayreti var sanki; hep eksik kalan ama hiç vazgeçmediği bir çabayla, tenini, etini, yaralarını göstermek istiyor bize. Bu yarı çıplaklık hali, okurla yazar arasındaki ilişkinin gerilimini olduğu kadar hüznünü de belirliyor. Hustvedt’in <strong>“Yazarken kendimi zan altında bırakmak istiyorum”</strong> diyerek sergilemeye çalıştığı öznelliğini, şimdi benim <strong>“eldivenli”</strong> kelimelerimden takip etmenizi istemek her şeyden çok bu hüzne haksızlık belki. Yine de deneyeceğim.</p>
<h3><br/>Cevapların heyelanına kapılmadan</h3>
<p>Sadece kendime sorduğum, ve belki bu yüzden, belki de muhtemel cevabından daha çok sevdiğim için cevaplayamadığım bir soru yıllardır zihnimde dönüp durur: <strong>“Yaşadıkça soruları mı çoğalır insanın, cevapları mı yoksa?”</strong> Aslında cevabı pek merak etmiyorum. Genel olarak cevapları, sorulardan daha az merak ediyorum galiba. Bana sağlam cevaplar veren kitapları, geride ısrarlı sorular bırakan kitaplardan daha çabuk unutuyorum.</p>
<p>Hustvedt’in denemeleri cevaplarla yüklü. Ama aynı zamanda, talepkâr ve tatminsiz soruların kadrini bilerek yazıyor. Sorarak, sorular etrafındaki terennümünü kesin cevaplarla kıvama getirmekten bir adım geri durarak yazıyor. Sorular malûm; Hustvedt <strong>“insan olmanın ne anlama geldiğine ilişkin sonsuz bir merak”</strong> diye tarif ediyor onların kaynağını ve birkaçını sıralıyor:<strong> “Nasıl görür, hatırlar, hisseder ve diğer insanlarla nasıl ilişki kurarız? Uyumanın, rüya görmenin, konuşmanın mânâsı nedir? Benlik kelimesini kullandığımızda neden bahsediyoruz?” </strong>Bütün çağların, kendine özgü klişelerle, kabullerle, halk inanışı ve dogmalarla bu soruları cevaplama iddiasında olduğunu hatırlatıyor sonra; <strong>“Yaşadığımız çağ da farklı değil” </strong>diye ekliyor, <strong>“esasen, cevapların içinde boğuluyoruz.”</strong></p>
<p>Cevapların ortasından yüzerek geçme çabası olarak da okunabilir<strong> Living, Thinking, Looking. “Çözümlerin çokluğuna rağmen, kim olduğumuz ve bu hale nasıl geldiğimiz meselesinin sadece beşeriyet açısından değil bilimler açısından da hâlâ ucu açık sorular olduğunu hatırlamamız önemli”</strong> diyor Hustvedt; cevaplar denizine atlarken daha iyi bir cansimidi düşünemiyorum.</p>
<h3><br/>Buber ve arzu üzerine çeşitlemeler</h3>
<p><strong>“Arzu bir duygu gibi çıkar ortaya, bir kıvılcım ya da bedenin içindeki bir bomba gibi; ama her zaman bir şeyin açlığıdır o ve her zaman bizi başka bir yere,</strong> (gerçekte)<strong> eksik olan şeye doğru fırlatır.”</strong> Hustvedt<strong>, “yaşayan”</strong> denemelerinden birine böyle giriyor. Başlığı:<strong> “Arzu Üzerine Çeşitlemeler: Bir Fare, bir Köpek, Buber ve Bovary.”</strong> Az sonra söz, içinde ne bulmayı istediğimizi bilmeksizin bir şeyler aradığımız loş kuytularımızda gezinmeye başlayacak: <strong>“Arzu, hedeften yoksun da olabiliyor. Benim bazen, ne istediğimi merak ettiğim olmuştur. Nesnesini henüz adlandıramadığım müphem bir arzu kendini hissettirir – vücudumda bir huzursuzluk, muhtemelen açlık, muhtemelen belli belirsiz bir erotik iştah kımıltısı, muhtemelen yeniden yazma ihtiyacı ya da yeniden okuma ya da başka bir şey okuma ihtiyacıdır ama işte oradadır; içimdeki bir güç adını koyamadığım bir tatmine doğru iter beni.”</strong></p>
<p>Orada olan nedir? Arzularımızın kaynağı nedir? Bu soruların, Amerikalı sinirbilimci Jaak Panksepp’in aklına <strong>“merak-mânâ”</strong> ilişkisini getirdiğini Hustvedt’ten öğrendim. Bütün memelilerde, Panksepp’in<strong> “arayış sistemi” </strong>adını verdiği nörolojik bir mekanizma var; farelerle insanlar aynı <strong>“içsel hevese” </strong>sahip ve bu hevesi kadim nörokimyasal etkileşimler belirliyor.<strong> “Bu kimyasal süreçler, yeryüzünde refakatçimiz olan yaratıkları, kendi dünyalarını gayet enerjik biçimde araştırıp keşfe çıkmaya, mevcut kaynakların peşine düşmeye ve çevrelerinin içinde barındırdığı ihtimalleri kavrama gayretine sevkeder. Bizi de dünyayla aktif bir ilişkiye sokan ve muhtelif şartlardan bir mânâ süzmeye yönelten dürtü aynı sistemdir.”</strong></p>
<p><strong>“Merak”</strong> velhasıl, <strong>“gelişmiş”</strong> hayvanların beyin devrelerinin ürünü; Panksepp bunu <strong>“hedefsiz bir dürtü”</strong> olarak tanımlıyor. Ama Hustvedt’in araya girmesiyle hatırlıyoruz ki, hedefsiz bir dürtüyle parçası olduğumuz işlerden ve ilişkilerden<strong> “mânâ süzme”</strong> çabamız insan beynine özgü daha karmaşık devreleri gerektiriyor. Arzunun merkezinde hep merak var; beyinsel faaliyetimiz meraktan mânâya doğru evrildiğinde ise arzumuzun nesnesinden uzaklaşmaya başlıyoruz. Panksepp de Hustvedt de böyle demiyor ama, <strong>“bir şeyi adlandırıp anlamlandırdığımız ölçüde daha az arzuluyoruz”</strong> bence.</p>
<p>Hustvedt’in Viyana doğumlu İsrailli filozof Martin Buber’e (1878-1965) reverans yaparak şöyle bir dokunduğu birbirine karşıt iki ilişki biçimi olarak <strong>“Ich-Du”</strong> (Ben-Sen) ve <strong>“Ich-Es”</strong> (Ben-O) üzerine biraz düşününce, Buber’in çocukluğunda bir atın başını okşarken hissettiği hazzın, bu hazzın farkına vardığı anda azalmaya başlamasını anlıyorsunuz. <strong>“Ben,”</strong> karşıdakini <strong>“Sen”</strong> olarak görmekten uzaklaşıp, <strong>“Sen”</strong>le ilişkisi üzerinde düşünmeye ve kendini, yani <strong>“Ben”</strong>i,<strong> “Sen”</strong>le ilişkisinin parçası olarak, üçüncü tekil şahıs gibi, yani <strong>“O”</strong> gibi görmeye başladığında, arzuların bereketli arazisinden de çıkmaya başlıyoruz sanırım.</p>
<p>Hustvedt’in deyişiyle, <strong>“öteki ile diyaloga dayanan bir hayattan, monologa ya da teemmüle (reflexion) dayanan bir hayata” </strong>çekilmek bu. Teemmülünüzün nesnesi, yani sadece bakmak, görmek, işitmek yerine üzerinde etraflıca düşünüp, benliğinizin aynasından yansıyan sûretinde içselleştirmeye başladığınız varlık, arzunuzun o bâkir nesnesi değil artık. Bunu ben söylüyorum. Ama arzudan ziyade ilişki üzerine kafa yoran Buber de, üzerinde etraflıca düşündüğümüz bir <strong>“öteki”</strong>nin, zihnimizde artık sadece<strong> “bizim bir parçamız olarak”</strong> varolmaya başladığını ve bu monologun, <strong>“öteki”</strong>nin gerçek bilgisine erişmeyi giderek imkânsızlaştırdığını yazıyor.</p>
<p>Buradan, arzunun ve aşkın geçiciliğini beynimizin kimyasına bağlayıp, dibinde ergeç vurgun yiyeceğimiz bir cevaplar denizinde kaybolmak ne kolay olurdu. Neyse ki, soruların saltanatı ve o saltanatın ebedi payitahtı olan edebiyat var.</p>
<h3><br/>Hakikatli bir iş olarak yazmak</h3>
<p>Philip Kaufman’ın nedense iki yazarı da, klişelere uygun birer karikatüre dönüştürerek eksiltmeyi hem onlara hem okurlarına reva gördüğü<strong> Hemingway and Gellhorn</strong> filminde, Ernest Hemingway o meşhur sözünün yarım halini Martha Gellhorn’a söylediğinde, sözün hakikati de istihzası da eskimiş geliyor kulağa:<strong> “En iyi yazarlar yalancıdır.”</strong> Hustvedt’in <strong>“The Real Story”</strong> (Gerçek Hikâye) adlı denemesi, Hemingway’i hiç anmasa da bu söz etrafında dönüyor. Hatıratla kurgu, otobiyografiyle roman arasındaki ilişkiyi düşünürken, hafızanın kırılganlığı üzerinde duran Hustvedt, hatırlamanın <strong>“yaratıcı”</strong> bir faaliyet olduğunu anlatıyor: <strong>“Algı gibi hatıra da pasif bir geri çağırma eylemi değil, hayalgücünü devreye sokan aktif ve yaratıcı bir süreçtir. Hepimiz daima kendi geçmişlerimizi yeniden icat ediyoruz ama bunu kasten yapmıyoruz. Yanılgı, ne denli büyük olursa olsun, yalancılıkla aynı şey değildir. Yalan söylediğimizde bunu biliriz. Yalan söylemek bir tür çifte idrak halidir. İki ayrı ifade söz konusudur: Biri söylenen ya da yazılan, diğeri söylenmeyen, kayda geçmeyen ifade.” </strong></p>
<p>Hustvedt, bir dönem yayın dünyasını çok meşgul eden<strong> “hatırat yalanları”</strong> tartışması vesilesiyle girmiş konuya ama ben asıl, onun sözü edebiyata getirmesini sevdim. En iyi yazarların <strong>“yalancı”</strong> olduğu iddiasına isyan ederek yapıyor bunu; en iyi romanların, son tahlilde, <strong>“yalan”</strong> söylemediğini biliyor çünkü. Edebiyatın uydurulmuş gerçeğinin okuru inandırmakla kalmayıp, dönüştürmeye de başladığı bir yer var ve o yere varmak biraz da yazarın çıplaklığıyla ilgili bir şey. Yazarın zırhı ne kadar kalın ve sertse, yazının sahiciliği de o kadar tül, o kadar buhar... Hustvedt ise şöyle anlatmış: <strong>“Roman yazarken yaptığım iş, bir hatırayı kazıp çıkarmaya çok benzer, varlığımda bir yerlerde gömülü duran ‘gerçek’ hikâyeyi bulmaya gayret ederim ve onu bulduğum zaman, sahici olduğu hissini verir bana. Ama yanlış olan pasajlar da yazdım ben; insanayalanmış duygusu veren pasajlar; ve böyle zamanlarda, onlardan vazgeçip yeniden başlamam gerekir. Kurguladığım hikâyenin gerçeğini, içimde kendi hatıralarımla bağlantılı olan duygusal hakikatle kıyaslayarak ölçerim ben. Romancıların ‘profesyonel yalancılar’ olduğu fikrine isyanım bu yüzden.”</strong></p>
<h3><br/>Cesaretli bir iş olarak okumak</h3>
<p><strong>“İkra”</strong>yla bitirmek istiyorum; ilk emre dönerek, okuyarak. Hustvedt’in kitabını, kelimelerini benim için peşinen <strong>“tanıdık”</strong> kılan, bana onun zihnindeki oyunlara herhangi bir yerinden dahil olabilecekmişim inancı veren tuhaf bir kardeşlik duygusuyla, sanki aynı tohumdan döllenip aynı rahimden çıkmışız, aynı yerlerden kanayarak büyümüşüz hissine kapılarak okudum. <strong>“On Reading”</strong> (Okumak Üzerine) adlı deneme ise, sanırım, bir yandan bu hissi pekiştirirken bir yandan da ona meydan okuduğu için etkiledi beni. Yazıda huzurun tehlikeli bir şey olduğunu hatırladım.</p>
<p><strong>“Okumak,”</strong> diyor Hustvedt, <strong>“tercüme halindeki algıdır. Bir alfabenin hareketsiz işaretleri zihinde yaşayan anlamlara dönüşür.”</strong> Başka bir yerde devam ediyor: <strong>“Okurken, içimden konuşma kabiliyetimi kullanırım. O an, kafamdaki sese dönüşen yazarın kelimelerini kendimin kılarım. Bu yeni ses, okudukça kavradığım ve benimsediğim kendi ritimlerine, duraklarına sahiptir. Metin hem içimde hem dışımdadır benim.”</strong> Sonra başka bir yerde, yazarla okur arasında mesafeli bir <strong>“Ich-Du”</strong> (Sen-Ben) ilişkisinin zorluğunu düşündüren bir fikir ekliyor: <strong>“Öznelerarası bir iştir okumak—yazar orada yoktur ama kelimeleri benim iç diyalogumun parçası olmuştur.”</strong> Ve nihayet, sadece yazmanın değil, okumanın da illâki <strong>“yeni, huzursuz ve cesaret gerektiren”</strong> bir iş olduğunu benim gibi size de hatırlatmasını dilediğim şu cümleler kalıyor geriye:<strong> “Kitaba açık olmak hayatî önemdedir. Ve açık olmak, en basit haliyle, okuduğumuz şey vasıtasıyla değişmeye gönüllü olmaktır… Kitaplar, yazarın kelimeleri ve sayfada bıraktığı boşluklar ile onları, gerçekliğin kendinde cisimleşmiş haliyle iyi-kötü yeniden icat eden okurları arasında yapılır. Daha çok okudukça, daha çok değişirim… Çoğu yıllardır ölü olan ötekilerin sesleri yerleşir içime. Ölüler konuşur, bağırarak ve fısıldayarak, şiirlerinin ve nesirlerinin müziğiyle konuşurlar. Kitapları, resimler ve kelimelerle hatırlarız ama onlar aynı zamanda bilinçaltımızın tuhaf, değişken odalarında yaşar giderler.”</strong></p>
</div>

Kaynak: [taraf.com.tr](http://www.taraf.com.tr/yasemin-congar/makale-bir-kitapla-degismeye-hazir-misiniz.htm), [web.archive.org (arşiv bağlantısı)](http://web.archive.org/web/20131030010556/http://www.taraf.com.tr/yasemin-congar/makale-bir-kitapla-degismeye-hazir-misiniz.htm)
# Tanıdığınız bir ağaç var mı sizin

*Yasemin Çongar 21.07.2012*

<div class="yazi"><img align="left" alt="Tanıdığınız bir ağaç var mı sizin" border="0" src="http://www.taraf.com.tr/fotoraflar/makaleler/tanidiginiz-bir-agac-var-mi-sizin_6440_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Sen ve ben sürekli bakıyoruz ve bazen görüyoruz. Sen ve ben, aynı şeylere baksak bile farklı şeyleri görüyoruz.</p>
<p>Resim sanatının bütün sırrı bu iki cümleye sığdırılabilirmiş gibi geliyor bana bir an. Sonra, neyi gördüğümüz kadar nasıl gördüğümüzü de merak eden bir cümlenin eksikliğini hissediyorum; hissediyorum ve ekliyorum: Neyi gördüğüm kadar nasıl gördüğüm de ayırıyor beni senden.</p>
<p>Nasıl gördüğümü, içinde durduğummekân kadar ait olduğum zaman da belirliyor; ışık kadar, mesafe kadar, açı kadar hatıralarımla görüyorum ben ve, tabii, hayallerimle; bildiklerim, sezdiklerim, hissettiklerimle görüyorum. Bütün bunlarla birlikte ben de değişiyorum ve değiştiğim için, baktıklarım değişmese bile, gördüklerim hep değişiyor benim. <strong>Resim sanatı da bu çoğulluktan doğmadı mı zaten; senle benim farkımız sayesinde değil sadece, benle benim farkımız sayesinde de yaşamıyor mu? Peki, ya edebiyat?</strong></p>
<p>Senle ben aynı uçurumun tepesinde dikilip aynı yardan aşağı bakarken bile, farklı birer hayat tasavvuru ile farklı birer ölüm tahayyülü gezinebildikçe zihnimizde; ve her sabah aynı pencereden sızan ışıkla aynı denizin rahmetine gözlerimi açarken ben, her seferinde sadece o güne, o âna ait bir denize uyanabildiğim sürece, bir ressamın ya da bir romancının, bir kadını –herhangi bir kadını– ya da bir ağacı, bir taşı, bir boşluğu, bir şehri, bir savaşı, bir aşkı, bir cenazeyi, bir hasadı, bir şafak vaktini ve bir günbatımını, bunca seferden sonra, bunca resimden ve bunca romandan, bunca fotoğraftan, bunca filmden, bunca dijital imaj ve elektronik mesajdan sonra hâlâ yeni, hâlâ anlamaya değer ve anlatılabilir bulmasından, kendini o kadını, o ağacı, o şehri yazmaya, çizmeye, boyamaya hevesli, hatta hevesli bile değil sadece, basbayağı buna mecbur, handiyse mahkûm saymasından daha doğal ne olabilir?</p>
<h3><br/>Van Gogh’un bir iPhone’u olsaydı…</h3>
<p>Hep parmak uçlarımla dokunabilecekmişim gibi güvenli bir mesafede tutup, yanına hiç varmadığım, zihnime nakşedip kendimin kılmadığım,görmek için bakmayı ertelediğim resimlerin ressamı olarak tanıyordum onu. Hep bir yol vardı sanki onun resimlerine uzanan; başında beklediğim bir yol, o yoldan yürüme zamanının belki bir gün geleceğinin sakin bilgisi vardı.</p>
<p>O gün geldi. İngiliz sanat eleştirmeni Martin Gayford’un<strong> A Bigger Message: Conversations with David Hockney</strong> (Daha Büyük Bir Mesaj: David Hockney ile Konuşmalar) adlı kitabıyla yürüyorum şimdi; bakarak, ve neleri hâlâ görmediğimi bilmesem bile, daha önce görmediklerimi şimdi görerek Hockney’ye doğru ilerliyorum.</p>
<p>1937 Bradford doğumlu ve hem formel sanat eğitimi hem de ruh itibarıyla <strong>“safkan İngiliz”</strong> olmasına rağmen, yetişkin hayatının önemli bir bölümünü geçirdiği Kaliforniya’da, kâh Los Angeles’ın milyonlarca dolarlık evlerinin camkırığı yüzme havuzlarını, kâh Nevada’daki Büyük Kanyon’un iki milyar yaşındaki kızıl kuytularını devâsâ tuvallere aktardığı için, sanırım benim gibi birçok kişinin hayalinde hep <strong>“Amerikalı” </strong>bir sûreti de olan, tabii vaktiyle, Kraliçe II. Elizabeth’in portresini yapmayı ve onun elinden şövalyelik unvanı alıp, majestelerinin Sir’ü olmayı reddetmesiyle de hatırladığımız Hockney’nin, büyük kısmını İngiltere’nin kuzeydoğusundaki balıkçı kasabası Bridlington’da, haliyle de Yorkshire’ın bakir yeşiliyle kucak kucağa geçirdiği son on yılın hikâyesi var bu kitapta.</p>
<p>İngiliz sanat eleştirmeni, daha önce Van Gogh, Gauguin, Constable ve Lucien Freud’u anlattığı kitaplarıyla ünlenen Gayford, bu on yıl boyunca Hockney ile konuşmuş. Ama bir söyleşi dizisinden oluşmuyor kitap; denizine bir türlü kavuşamayan nehirler misali kendi kendine kavislenip duran bir konuşma okumuyorsunuz. On yıla yayılan bir sohbeti süzen Gayford, sonunda Hockney’nin resmi kadar, onun hayata bakışını da ortaya koyan bir anlatı sunuyor okura; söyleşiden ziyade bir röportaj kitabı bu; Hockney’nin sözleri ve kitabın sayfalarında yer bulan yüz elliden fazla tablosu, Gayford’un gözlem ve aktarımlarıyla tamamına eren bir hikâye oluşturuyor.</p>
<p>Kitaba, 2009 yazında cep telefonuna gelen bir mesajla başlıyor Gayford: <strong>“Öğledensonra sana bugünkü şafağı göndereceğim. Saçma bir cümle oldu biliyorum; ama ne demek istediğimi anlıyorsun.”</strong> Aynı günün ikindisinde, pembeli, sarılı, biraz fuşya ve bolca kayısı rengi bulutla kaplı sabah göğünün altında, laciverdini geceden kalma bir makyajın izleri gibi hâlâ yüzünde taşıyan Yorkshire sahiline vuran gümüşî Kuzey Denizi’ne kavuşuyor Gayford. Hockney’nin yeniyetme bir delikanlının hevesiyle sevdiği iPhone’unda yaptığı ilk resimlerden biri bu.</p>
<p>Kitapta, kimi –elli ayrı tuvalden müteşekkil, 480 santim uzunluğunda ve 180 santim yüksekliğindeki<strong> Bigger Trees Near Warter</strong> gibi– hakikaten hükümran paneller oluşturan nice büyük resmiyle birlikte, bu küçücük iPhone ve iPad çizimlerine de bakıyorsunuz Hockney’nin. Bir yandan çıplak göze, çıplak ele ve çıplak yüreğe, fotoğrafın bizi yavaş yavaş körleştirdiğini savunacak kadar çok güvenen Hockney, bir yandan da tıpkı vaktiyle fotoğrafı kullandığı gibi, şimdi iPhone’u ve iPad’i de sadece <strong>“deneysel”</strong> niyetlerle değil, resmin mahremiyetini ve çıplaklığını vurgulamaya yardımcı birer araç olarak da sahipleniyor.</p>
<p><strong>“iPad’in müthiş tarafı bir eskiz defteri gibi olması” </strong>diyor Hockney,<strong> “her şey her zaman yanında, bütün boyaların hep kullanıma hazır.”</strong> Başka bir yerde, Van Gogh’un kardeşi Theo’ya yazdığı mektupların kenarını, o sırada yaptığı yağlıboya resimlerin eskizleriyle bezediğini hatırlatıp, “şimdi olsa bu işi iPhone’unda yapardı” hükmünü veriyor. iPad’de yaptığı bir resmi tek dokunuşla geri alıp, çizme eyleminin her bir aşamasını yeniden izleyebilmekten de çok memnun: <strong>“Bu sayede ilk kez çizerken ne yaptığımı gördüm.” </strong>Henri-Georges Cluzot’nun 1956’da çektiği <strong>Le Mystere Picasso</strong> (Picasso’nun Esrarı) filmini hatırlıyor sonra. O filmde, cam üzerine resim yapar Picasso ve daha kurumadan yaptığını pamukla silip bir yenisini yapar. <strong>“Önemli olan çizimin bitmiş hali değildi,”</strong> diye açıklıyor Hockney bunu, <strong>“o esnada ne olduğuydu önemli olan. Bütün marifeti, her seferinde yaptığı şeyi inanılmaz şekilde değiştirebilmesiydi. iPad’le işte tam da bunu yapabiliyorsun.”</strong></p>
<h3><br/>Ağaçlar birbirine benzemez...</h3>
<p>Hockney’nin tutkusu vesilesiyle, ilk günahın ısırılmış meyvesinin yeterince reklamını yaptım; artık elmayı bırakıp ağaçlara bakabiliriz.</p>
<p>Sahi, tanıdığınız bir ağaç var mı sizin? Tanıdığınız, bildiğiniz, gördüğünüz tek bir ağaç var mı?</p>
<p>Ne zaman <strong>“ağaçlar”</strong> deyip geçsek, bir çocukluk masalı gülümsetir beni; annem mi anlatmıştı, yoksa ben mi uydurdum emin değilim ama kendini hâlâ tarçınlı bir kokuyla hatırlatan toy bir masal bu. Masaldaki ağaçlar kendi aralarında konuşurken,<strong> “insanlar”</strong> deyip geçiyorlar cümlemiz için; isimlerimizi, huylarımızı, renk, şekil ve ebadımızı ihmal ederek, her biri birbirine benzeyen canlılardan oluşan bir yığın, hareket halindeki bir<strong> “et ormanı”</strong> gibi görüyorlar bizi. Derken bir ağaç, insanların türlerini, adlarını, ne zaman ne yaptıklarını tek tek öğreneceğim diye hırslanıp, çalışmaya başlıyor. Bütün gün insanlara bakıp, gördüklerini yapraklarına yazıyor: <strong>“uzun saçlılar, yuvarlaklar, sarılar, sessizler, hep kendi bahçesinde dolaşanlar, kabuklular, budaklılar, rüzgâra kapılanlar, rüzgârı kesenler, yalnızlar…”</strong> Yaprakları notlarla doldukça, büsbütün kafası karışıyor ağacın. Sonra bir gün tek bir insana takılıyor gözü, sabahları gelip sırtını gövdesine yaslayarak oturan bir kadın bu; dallarını eğip kadına bakmaya başlıyor ağaç; bakıyor, bakıyor, bakıyor ve nihayet gerçekten gördüğünde, diğer insanların hiçbirine benzemediğini anlıyor onun.</p>
<p>Son dönemin Hockney’si, bir telefon ekranına sığan anların ressamı değil sadece; yıllardır yaptığı gibi tabiatın ortasında durup, mevsimleri boyamayı da tutkuyla seviyor; Gayford’la konuşmalarından anlıyorsunuz ki, o belki her şeyden çok ağaçların ressamı olmayı seviyor.</p>
<p><strong>“Ağaçlar” diyor, “hayat kuvvetinin görünen en büyük tezahürüdür. Bizler gibi, iki ağaç da asla birbirine benzemez. Hepimizin içi biraz farklıdır diğerinden ve hepimiz birbirimizden biraz farklı görünürüz. İnsan, bunu daha çok kışın fark eder.”</strong></p>
<p>Bu son cümleyi ağaçlar için mi, insanlar için mi söylediğini anlayamıyorsunuz Hockney’nin. Hem bu neyi değiştirir… Mevsimlerin, tabiatın ruhuna ayna tuttuğuna inanıyor Hockney ve kendisinden önce belki sadece John Constable’ın (1776-1837) yaptığı gibi, aynı ağaçları tekrar tekrar, döne döne, inatla, her mevsim resmediyor. Onun resimlerine bakarken Woldgate Ormanları’nın mevsimlerle değişen çehresi yerleşiyor zihninize; <strong>“Ancak kış halini gördüğünüzde, yazınki zenginliğini kavrayabilirsiniz” </strong>diyor bu orman için. Ve tek tek ağaçlara bakıyor, bakıyor, bakıyor. 2008’de dokuz panele yayılan bir yağlıboya tabloda ölümsüzleştirdiği <strong>The Big Hawthorne</strong> (Büyük Akdiken) gibi ağaçları da, onu artık hiçbir kardeşine benzetmeyecek kadar iyi tanıyor. Hockney’nin akdikenine bakarken, hayatınıza girmiş zeytinleri, mandalinaları, kirazları, söğütleri, kavakları, köknarları, çınarları düşünüyorsunuz ister istemez. Aralarından birini, belki ikisini, gerçekten tanıdığınız inancı sizi avutsa bile, bakıp da görmediğiniz her ağacın incecik hüznü kaplıyor içinizi.</p>
<p><strong>A Bigger Message’</strong>ı okurken, <strong>“atalarımın imanını yitirdim ama tabiatın sonsuzluğunda yeni bir iman buldum ben”</strong> diyen Van Gogh’un nasıl bir <strong>“ayin”</strong> duygusuyla resim yaptığını daha iyi anlıyor insan; Van Gogh’dan üç asır önce mevsimlere kapılan “Baba” Brueghel’in, Poussin’in ve, tabii, Vivaldi’nin, Haydn’ın, Stravinsky’nin hep aynı ayinde buluştuklarını düşünüyor.</p>
<h3><br/>Kameranın geometrisi ve ruhumuz</h3>
<p>Hockney, bir dönem, fotoğrafı resminin temeli yapmış olmasına rağmen, <strong>“fotoğraf”</strong> deyince iki adım geri çekiliyor bugün. <strong>“Bence dünyaya bakışımızda bir sorun var”</strong> diyor; <strong>“fotoğrafçılığın ve kameranın bizi çok derinden etkilediğini düşünüyorum. Ama fotoğrafın bize zarar verdiğini de düşünüyorum.”</strong></p>
<p>Bunun nasıl olduğunu soruyor Gayford; <strong>“Kamera, hepimizin ziyadesiyle sıkıcı ve benzer şekilde görmemize yol açtı”</strong> diye yanıtlıyor Hockney: <strong>“Sanat olma iddiası taşımayan muazzam sayıda imajın üretildiği bir çağda yaşıyoruz. Çok daha kuşku verici bir şey oldukları iddiasında bu imajlar; gerçeklik oldukları iddiasındalar… Fotoğrafı, nihai gerçeklik sanıyoruz, oysa değil, çünkü kamera geometrik olarak görüyor. Biz öyle görmüyoruz. Kısmen geometrik kısmen psikolojik olarak görüyoruz biz. Şurada asılı duran resmine baktığım anda Brahms, kapıdan daha büyük hale geliyor. Dünyayı geometrik bir şekilde ölçmek o kadar da doğru değil velhâsıl.”</strong></p>
<p>Gayford, görme engellilerin yaptıkları vücut modellerinde, ellerin ve yüzlerin normaldekinden çok daha büyük olduğunu hatırlatarak söze giriyor:<strong> “Onlar için önemli olan şey, daha görünür bir hal alıyor.”</strong></p>
<p>Kameranın algısının tuvale yansımasını anlamsız bulan Hockney, natüralist döneminde yaptığı resimlerde perspektifle oynayarak, tıpatıp yansıtma iddiasından uzak duruyordu. Şimdi ise, ister iPhone ve İPad üzerinde sabitlediği iç mekânları, ister sizi ormanın ortasına taşıyan pastoral panelleri olsun her resminde soyuta karşı figürün —ve bence aslında hikâyenin—yanında duruyor.</p>
<p><strong>“Soyut sanatı küçümseyenler arasında karşılaştığım ilk akıllı ressam Francis Bacon’dı. Soyutlamanın önemli bir kısmının ‘mendil sanatı’ –C’est l’art du mouchoir—olduğunu söyleyen Giacometti’ye atıf yapardı.”</strong></p>
<p><strong>“Mendil sanatı”;</strong> yani Hockney’nin<strong> “onun resmi bile çıkmaz sokaktır”</strong> diyerek ayrı bir yere koyduğu Jackson Pollock’ınki gibi, damlalarla, lekelerle, sıçrayan ve bulaşan boyalarla yapılan bir sanat. Ama dedim ya, soyut sanata karşı cüretle tavır alırken, Hockney’nin aklındakinin figürden ziyade hikâye —senle benim aynı şeyleri farklı görerek çoğullaştırdığımız hikâyemiz— olduğunu düşünüyorum ben. Belki bu yüzden <strong>A Bigger Message</strong>, resimden alıp edebiyata taşıdı zihnimi. Hockney, yazarlardan, kitaplardan pek bahsetmiyor ama ben onun sesini Hollanda kökenli Amerikalı ressam Willem de Kooning’e (1904-1997) katarak, resmin sonsuzluğunu savunduğu şu sözlerde, bir ağacın ya da bir romancının bir kadına –herhangi bir kadına— bakıp onu anlamak ve anlatmak isteyişindeki heyecanı işittim, bu heyecana ne çok ihtiyacımız olduğunu hatırladım: <strong>“Büyük nüfuz sahibi Amerikan sanat eleştirmeni Clement Greenberg, ‘Bugün artık bir yüzün resmini yapmak imkânsız’ demişti. Ama De Kooning’in buna cevabı hep daha akıllıca gelmiştir bana: ‘Bu doğru ve yapmamak da imkânsız."</strong></p>
</div>

Kaynak: [taraf.com.tr](http://www.taraf.com.tr/yasemin-congar/makale-tanidiginiz-bir-agac-var-mi-sizin.htm), [web.archive.org (arşiv bağlantısı)](http://web.archive.org/web/20131030010758/http://www.taraf.com.tr/yasemin-congar/makale-tanidiginiz-bir-agac-var-mi-sizin.htm)
# Aynadakiler ve sonsuz bir şimdiki zaman

*Yasemin Çongar 28.07.2012*

<div class="yazi"><img align="left" alt="Aynadakiler ve sonsuz bir şimdiki zaman" border="0" src="http://www.taraf.com.tr/fotoraflar/makaleler/aynadakiler-ve-sonsuz-bir-simdiki-zaman_947_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Manet imkânsızı mümkün gösterir. Cevvaldir, cesurdur. Mesela Zola gibi her biri birer bildiri ruhu taşıyan eskizlerle anlatmaz Paris’i. Yıkanmayan fahişeler, kimsesiz çocuklar, fırında pişmiş sıçanlarla karın doyurmaya çalışan aileler yoktur Manet’nin şehrinde ama o şehir, yine de yerinden eder insanı. Manet’nin resmi, asıl hikâyenin tuvalin dışında yaşandığını haykırır sanki. Görmediklerimizi merak ettirir.</p>
<p>Son büyük eseri sayılan <strong>Un bar aux Folies- Bergère’i</strong> (Folies-Bergère’de bir Bar) yaptığında tam elli yaşındadır Manet. Frengi ve romatizma hastasıdır; yakında kısmen felç olacağını, bir ayağının kangren olup kesileceğini, bir yıl sonra öleceğini bilmez. Yine de belki onu giderek daha fazla zorlayan bedenine, belki de Hotel de Ville’in duvarlarını, şehri yeni yeni hâkimiyetine alan çelik, dövme demir ve çimentoyu resmeden murallerle bezeme teklifini geri çeviren Paris Belediyesi’ne inat, görünüşte fazla duygusal, handiyse banal bir konuya yönelir.</p>
<p>Manet’nin döneminin Folies-Bergère’i tam sınırda duran bir yerdir. Müşterilerine, bir ihtimal olarak şehveti sunar. Kadın ve erkek orospular kalabalığın içinde gezinirken, <strong>“cancan”</strong> yapan dansçı kızlar, kısacık eteklerinin altında, bacaklarını havaya diktiklerinde yükselen nidaları haklı kılacak şekilde çırılçıplaktır. Şehrin kerhanelerine yakındır Folies-Bergère ama bir kerhane değildir; kalburüstü Parislileri kendine çeker; nice saygıdeğer beyefendi ve hanımefendi burada görülmekten yüksünmeden gelip etrafı süzerek içki içer, şovu seyreder, konuşur, gülüşür ve içleri makûl miktarda kamaştığında başka ihtimallerin peşinde geceye karışırlar.<br/><br/><strong>Un bar aux Folies-Bergère’e</strong> bütün bunlara sırtımızı dönerek bakarız. İki elini bara dayamış, hafifçe bize doğru eğilen genç kadının arkasındaki aynaya akseden kalabalığın işveli uğultusunu işitsek bile aldırmayız. Kadın, az önce yaptığımız teklifi kısık sesli bir hüzünle geri çevirmeye hazırlanırcasına bize dikmiştir gözlerini. Folies-Bergère’in ortasında, iki kişilik sonsuz bir andır bu. Kendi içinden yeni bir hayat doğurabilecekmişçesine vaatkâr, biz gözlerimizi kadının gözlerinden ayırmadıkça ihtimallere gebe kalacağını sezdiren bir an. Onun kadife ceketinin sırtını nasıl sardığını, belinden kalçalarına doğru nasıl kabararak indiğini, kulaklarının arkasına ittiği saçlarının ensesinde nasıl toplandığını merak etmesek, aynaya da bakmayız belki… Ama merak ederiz. Bakarız. Görürüz: Fötr şapkalı, pos bıyıklı, gizemli bir genç adam, ona doğru eğilen kadının gözlerini kendinde tutmakta, alacağı menfi cevabı bilircesine kırılgan, sanki kolay vazgeçmeyecekmiş gibi de ısrarcı bakmaktadır.</p>
<p>O adamla ilgili tek şey biliriz: O, bir başkasıdır. Ve bu barın önünde, bu kadının karşısında biz durduğumuz sürece, onun orada durmaması gerekir. Biz varsak, başkasının olmaması gerekir.<br/></p>
<h3><br/>Sennett’ı ne kadar tanıyoruz</h3>
<p>Şanslıyız. Türkçe yayıncılığın içinden kimi geçirip kimi tutacağı pek belli olmayan tercüme süzgeci, Richard Sennett’a hakkını veriyor zira. 1943 Chicago doğumlu sosyologun, <strong>The Corrosion of Character</strong> (Karakter Aşınması), <strong>Respect</strong> (Saygı), <strong>Authority</strong> (Otorite), <strong>The Fall of Public Man</strong> (Kamusal İnsanın Çöküşü) gibi çoğu önemli kitabı Ayrıntı’dan, şehir hayatı konusunda bence bir başyapıt olan <strong>Flesh and Stone: The Body and the City in Western Civilization</strong> (Ten ve Taş: Batı Uygarlığında Beden ve Şehir) ise Metis’ten yayımlandı. Yine de, bu diyarda Sennett’ın kadrini tam olarak bildiğimizden, onun insana bakma biçimlerini çoğaltan perspektifinden yeterince yararlanabildiğimizden pek emin değilim.</p>
<p>Akademik kariyeri gereği New York ve Londra’da yaşayan bir yazar Sennett; Avrupa’nın şehirleşme tarihine, üretim ilişkilerinin yanı sıra edebiyatın, müziğin ve resmin içinden bakmayı seviyor; her kitabında, kitabın sınırlarını ziyadesiyle aşan bir okuma evreni açıyor önünüzde, okurken aklınıza binbir fikir getiren ışıklı bir tünelden geçiyorsunuz. <strong>Dahası Sennett, okurlarının meramımı hemen anlayacağı üzere, yeri insanın ayağının altından kaydıran tecrübeleri makbul sayan bir adam. Ben, sırf bu yüzden bile sevebilirdim onu. Yönünü yitirmenin bir nev’i nimet olduğuna inanıyorum çünkü, kaybolmanın bizi var ettiğine inanıyorum.</strong> Sennett’ın 2011 sonunda yayımlanan kitabını da zaten kimlik ve aidiyet üzerine düşündürürken, yönünü yitirmenin insanın kendini bulmasında nasıl temel bir rol oynadığını hatırlattığı için de seçtim.<br/><br/><strong>The Foreigner: Two Essays in Exile </strong>(Yabancı: Sürgün Üzerine İki Deneme), adı üstünde, birbirini tamamlayan iki denemeden oluşan yüz sayfalık bir kitapçık. Beni Manet’nin aynasının önüne sürükleyen, kitabın ikinci denemesiydi. Sennett’a <strong>“Aynaya bakıyorum ve kendim olmayan birini görüyorum”</strong> dedirten <strong>Un bar aux Folies-Bergère’</strong>e döneceğim. Ama önce, Avrupa yayın dünyasının az bilinen cevheri Notting Hill Editions için bir parantez...<br/></p>
<h3><br/>Sanal ortamda hakiki denemeler</h3>
<p>Hepsi incecik <strong>“Notting Hill”</strong> kitaplarının, hepsi bez ciltli, hepsi de parlak zihinlerin ürünü. Londra merkezli yayınevi, kendine<strong> “Denemenin Yuvası”</strong> diyor ve bu türün daha kolay erişilir, daha yaygın tüketilir olmasında hakikaten müthiş bir rol oynuyor. Ama Notting Hill’in<strong> “deneyenlere”</strong> ve <strong>“deneyenleri sevenlere”</strong> katkısı bundan ibaret değil. Yayınevinin birkaç asrı kucaklayan sanal bir deneme kütüphanesi (Essay Library) var. Titizlikle seçilmiş yüz kadar yazıya yer veren kütüphane sizi Marx’tan David Sedaris’e, Arendt’ten Cynthia Ozick’e, D.H. Lawrence’dan Stephen Jay Gould’a açılan bir âlemde gezdiriyor; orada hem istediğiniz denemeleri okuyabiliyor hem de ardından neleri okuyabileceğiniz konusunda tavsiye alıyorsunuz. Adresi kolay: www.nottinghilleditions.com/essay-library<br/></p>
<h3><br/>Venedik’teki Yahudi Gettosu’nda…</h3>
<p><strong>“Zaman iyileştirir mi?” </strong>Sennett’ın ilk denemesini bu soruyla okudum ben. Sennett bunu sormuyor halbuki. Soran, Claude Chabrol. 2010’da ölen Fransız yönetmenin 2003’te çektiği <strong>La Fleur du Mal</strong> (Şer Çiçeği) üzerine bir konuşmasını dinliyordum. Filmde, cinayet, ensest ve ihanetle dokunmuş bir hafızadan malûl bir Fransız burjuva ailesi vardı; onların geçmişle ilişkisi sordurmuştu soruyu. Ve, filmin hikâyesinden yola çıkarak,<strong> “Zaman hiçbir şeyi değiştirmez”</strong> diye cevaplıyordu Chabrol; bir karakterine <strong>“Şimdiki zaman sonsuzdur”</strong> dedirtiyordu hatta.</p>
<p>Sennett, <strong>“The Jewish Getto in Venice: Exiles Make a Home” </strong>(Venedik’teki Yahudi Gettosu: Sürgünler Ev Kuruyor) başlıklı denemesinde, kitabın asıl meselesi olan <strong>“yabancılık”</strong> hâline, on ikinci asırdan on yedinci asra uzanan bir zaman diliminde Venedik’e bakarak cevap arıyor. Kimlikler ve haklar nasıl oluştu, nasıl perçinlendi? Bu sorulara odaklanan anlatının içinde, Rönesans Venedik’indeki yerleşik <strong>“yabancılar,”</strong> Almanlar, Dalmaçyalılar, Türkler, Yahudiler arasında dolaşıyorsunuz.</p>
<p>O sırada Venedik, mesela I. Elizabeth’in tahtta oturduğu İngiltere’den farklı olarak, söze ve sözleşmeye her şeyin üzerinde değer veriyor; toplumsal hayatın ve bireysel hakların temelini <strong>“sözün senet olduğu”</strong> bir düzene dayandırıyor. İngiltere’de bireylere sözleşme yapma hakkını önce devletin vermesi şart ve devlet bu hakkı, aynı idari bütünün (Commonwealth) parçası olan, ortak bir coğrafyayı, siyasi kimliği ve — Reform’dan sonra da— aynı dini paylaşan insanlarla sınırlı tutuyor. Venedik’te ise <strong>“yabancılar”</strong> dahil herkes, kendini sözle bağlayan bir ticari taahhüt altına girdiği andan itibaren hukukun parçası oluyor; haklar sözleşmeden doğuyor. Bu haklardan en temel olanı da zaten sözleşme yapabilme özgürlüğü, yani ifade özgürlüğü.</p>
<p>Bununla birlikte, Venedik şehir idaresi herkesi<strong> “yerli yerinde”</strong> seviyor.<strong> “Venedikli”</strong> olmayan yabancıların hakları <strong>“söz”</strong> kadar <strong>“mahal”</strong>den de kaynaklı; bir Türk, Türk Mahallesi’nde durduğu, bir Yahudi, Yahudi gettosundan çıkmadığı sürece, şehir onu her türlü saldırıya karşı koruyor. Sonuçta, toplumsal tarihin en derin ironilerinden birini üretiyor Venedik; başta Yahudiler olmak üzere, birçok<strong> “yabancı”</strong> halk, gettolaşmanın müspet bir şey olduğuna, gettonun <strong>“hakiki”</strong> bir camia, <strong>“organik”</strong> bir mekân, nerdeyse bir erdem, bir yuva oluşturduğuna inanmaya başlıyor.<br/><br/><strong>Venedik Taciri</strong> ’ne atıflarla, başını Shylock’un yer yer trajikomik hikâyesinden de içeri uzatarak yazan Sennett, Shakespeare’in Yahudiliği <strong>“ırksal”</strong> hatta <strong>“kültürel” </strong>bir kimlik olarak kabullenmeksizin, kılık kıyafetle sınırlı algılamasına özel vurgu yapıyor. Sözün senet olduğu bir yerde ahlakla hak arasında başgösteren çatışmayı, Shylock’un insan bedeninin evrenselliğini hatırlatan o çok meşhur tiradındaki gibi ırktan âzâde görmemiz gerekmez mi: <strong>“Yahudi’nin gözleri yok mu? Yahudi’nin elleri, âzâları, duyuları, sevgileri, arzuları yok mu?... Bizi gıdıklarsanız gülmez miyiz acaba? Bizi yaralarsanız akmıyor mu kanımız? Bizi zehirlerseniz çıkmıyor mu canımız? Ya siz bize haksızlık ederseniz biz hıncımızı almaz mıyız?”</strong></p>
<p>Sennett ise sadece inşa edilmiş bir kavram olarak <strong>“yabancı”</strong> üzerine değil, getto kapılarının iki ayrı tarafında durma tercihinin farklı sonuçları üzerine de düşündürüyor sizi: <strong>“Gettolaşmaya başkaldıran Yahudiler, köklerinden sökülüp atılmış bir hayatın sefaletini yaşadılar; gettolaşmayı kabul eden Yahudiler ise tam da bu köklülüğün sefaletine katlandı.”</strong> Sennett, sözünü bağlarken Venedik kapitalizminin Yahudilere sağladığı hakların <strong>“meşrulaştırıcı”</strong> değil <strong>“hoşgören”</strong> haklar olduğunu da not düşüyor. <strong>“Yabancı”</strong>yı hoşgördüğünde dahi, onun varlığına ve haklarına evrensel meşruiyet atfetmeyen bir sistem bu. Ve bu sistemin, emsallerini günümüzde de gördüğümüz özü varoldukça, zamanın hiçbir şeyi iyileştirmeyeceğini anlıyorsunuz. Venedik’teki Yahudi Gettosu’nun beş asırlık hikâyesinden bugüne <strong>“sonsuz bir şimdiki zaman”</strong> mesajı kalıyor.<br/></p>
<h3><br/>Farkın farkına varmanın iki ayrı sonucu</h3>
<p>Sennett, Manet’nin tablosuna, yani on dokuzuncu asrın son çeyreğinin Paris’ine, zihninde bu mesajla vardırıyor okuru. <strong>“Yabancı” </strong>başlıklı ikinci deneme, ulus-devletin inşa sürecini, yani kimliklerin yeni bir siyasi iktidar kaynağı olarak yeniden tarif edilmesini anlatıyor. Konuya Manet’nin aynasından girmek ise, ressamın optik bir imkânsızlıktan yola çıkarak oynadığı oyun üzerine düşünen Sennett için, dönemin hükmünü vermeyi kolaylaştırıyor.</p>
<p>Manet’nin, bardaki kadınla tuvalin önünde dikilen izleyici arasında kurduğu ilişki, gözlerimiz biraz sağa kaydığında, <strong>“aynada kendimizden başka birini; fötr şapkalı, pos bıyıklı bir yabancıyı görme ihtimali”</strong> ile başbaşa bırakıyor bizi. Ve <strong>“Manet bir filozof olsaydı,”</strong> diyor Sennett,<strong> “resminin gerçek meselesini şöyle tarif ederdi: Yerinde duran şeylerin sağlamlığı, tıpkı yerinden edilmemiş benliklerin sağlamlığı gibi, pekâlâ yanılsamaların en büyüğü olabilir.”</strong></p>
<p>Bu noktadan sonra, artık 1840’ların Paris’inde, yerin ayağınızın altından her an kayabileceğini hissederek yürüyorsunuz. Sokaklar sizin gibi <strong>“yabancılarla”</strong> dolu; Polonyalılar, Bohemyalılar, İtalyan siyasi göçmenler, Yunan kıyılarından kopup gelmiş denizciler. Fransa kollarını açıyor gelenlere; üniversite <strong>“yabancıları”</strong> kabul ediyor; kendi de Polonyalı olan Chopin göçmenlerin hayrına konserler veriyor; Paris tersanelerinde, <strong>“dayanışma”</strong> adına Yunan işçi tulumlarını giyiyor herkes. Sennett ise bu sahneye bakarken, <strong>“zenofobik”</strong> bir halk olarak tarif ettiği Fransızların kendi diyarlarında zulme uğramış <strong>“yabancıları”</strong> kucaklamasındaki ironiyi yakalıyor hemen; bugün hâlâ geçerli bir imge birbuçuk asır öncesinin Paris’inde olgunlaşıyor ilk kez:<strong> “Yabancı, tanım gereği ıstırap çeken biridir… Milliyetçilik, kendi milletinden kopanları, kolu bacağı kesilmiş cerrahi hastalar gibi gösterir bize.”</strong></p>
<p>Derken, 1848 Devrimi’nde olan oluyor; devrimci milliyetçiler <strong>“siyasi bir metin olarak millet”</strong> fikrini çürütmek uğruna, kendine has geleneği, ahlakı, folkloru, yemeği, dansı, lehçeleri, duaları olan bir varlık olarak tanımlıyorlar <strong>“millet”</strong>i. Bir an <strong>“ne var bunda”</strong> diyecek gibi olsanız da, Sennett sizi başıboş bırakmıyor: Milleti, tektip bir kültürel ortaklık olarak tanımladıktan sonra, o ortaklığa bir de toprak bulunduğunu hatırlatıyor; çok geçmeden <strong>“toprak kimlikle özdeş”</strong> bir hal alıyor; siz Venedik’teki yabancıların <strong>“mahalden kaynaklı haklarını”</strong> düşünürken, bir de kulak kabartıyorsunuz ki, Paris’in tersanelerinde, köprülerinde, kafelerinde “<strong>kutsal vatan toprağı”</strong> ve<strong> “yüce millet kimliği”</strong> diye konuşmaya başlamış insanlar.</p>
<p>Sennett ise birazdan,<strong> “modern devletin, antropolojik erdemleri sermaye yapmasına”</strong> getirecek sözü;<strong> “devlet kurumları, sorunlu ve daima tartışılması gerekecek birer inşa olarak algılanmak yerine, milli güdülerin birer tezahürü olarak meşrulaştırılabilecek böylece.”</strong> Ulus-devlet kendi sonsuz şimdiki zamanını kuracak.<br/><br/><strong>“Yabancı”</strong>nın ikinci yarısında, işte tam da böyle bir ortamda<strong> “yabancı”</strong> kalmayı, yani bir millete ait, bir devlete tabi olmamayı seçmenin nasıl zor bir tercih olduğunu, bunu seçenlerin hikâyeleriyle anlatıyor Sennett. Okurken, <strong>“farklarımızı fark ettiğimizde”</strong> ne olduğunu düşündüm ben. On sekizinci asırda Voltaire, yemeye korktuğumuz yiyecekleri yiyip de ölmeyen, aksine onlardan büyük lezzet alanları gördüğümüzde, kendi kabullerimizi sorgulamamızı istemişti bizden; farklı değerlerin farkına varmak daha kozmopolit kılmalıydı bizi; Sennett’ın yazdığı gibi, <strong>“yasak olandan tatma arzumuzu kamçılamalıydı.”</strong> Voltaire’den hepi topu çeyrek asır sonra ölen Herder ise, ulusdevletin yaklaşan gazabını öngörmüştü: “<strong>Farklılık algısı, kendilerini ait hissedebilecekleri ortak bir beşeriyet olmadığı fikrini besleyip, insanları daha etnosantrik kılabilir.”</strong> Esasen bir korkunun erken teşhisiydi bu; aidiyeti ve ayniyeti yitirme korkusu, aynaya bakınca ötekini görme korkusu.</p>
<p>Sennett, kendini bu korkudan kurtarabilenleri yazarken, Rusya’dan ayrı kalmayı seçen sosyalist yazar Alexander Herzen gibilerinin<strong> “yerinden edilmişlik duygusuyla özgürleştiklerini”</strong> anlatıyor. Özgürleşmek için, <strong>“insanın kendini ve başkalarını, kültürel birer tip olarak değil, ayrı ayrı somut ve nev’i şahsına münhasır insanlar olarak yeniden düşünebilmesi” </strong>gerektiğini söylüyor. Aynanın karşısına geçmeliyiz belki de; imkânsız görüneni zihnimizde mümkün kılmayı denemeliyiz.<br/><br/><b>ycongar@mac.com</b></p>
</div>

Kaynak: [taraf.com.tr](http://www.taraf.com.tr/yasemin-congar/makale-aynadakiler-ve-sonsuz-bir-simdiki-zaman.htm), [web.archive.org (arşiv bağlantısı)](http://web.archive.org/web/20131030012439/http://www.taraf.com.tr/yasemin-congar/makale-aynadakiler-ve-sonsuz-bir-simdiki-zaman.htm)
# Melville’in torunundan müthiş bir ilk roman

*Yasemin Çongar 11.08.2012*

<div class="yazi"><img align="left" alt="Melville’in torunundan müthiş bir ilk roman" border="0" src="http://www.taraf.com.tr/fotoraflar/makaleler/melville-in-torunundan-muthis-bir-ilk-roman_1593_orijinal.jpg" style="border-right-width:10px; border-color:#FFFFFF"/><p>Feri sönmüş ruhları anlatır şiir. Düz bir şiir. Düz ve dürüst.<br/><br/><strong>“Evlerde” </strong>—der Wallace Stevens—<strong> “hayaleti gezinir / beyaz geceliklerin. / Hiçbiri yeşil değildir, / ne de yeşil halkalı bir mor, / ne de sarı halkalı bir yeşil, / ne de mavi halkalı bir sarı. / Hiçbiri tuhaf değildir, / Dantelli çorapları / ve boncuklu kemerleri yoktur.”<br/><br/></strong><strong>“İnsanlar”</strong> —diye devam eder Stevens— <strong>“Habeş maymunlarını ve cezayirmenekşelerini görmeyecekler rüyalarında.”</strong></p>
<p>Bir yandan, susarak sorarsın sen; Allahım, rüyalarımız ne zaman kaskatı kesildi böyle, hayallerimizi torna tezgâhından geçirdiklerinde öldüğümüzü neden anlayamadık? Sonra yine Wallace, hayatı hatırlatır:<br/><br/><strong>“Sadece, tek tük ihtiyar denizci / sarhoş ve ayağında çizmeleriyle uyuyakalmış halde, / kızıl havada / kaplanlar yakalar.”<br/><br/></strong><strong>“Saat 10’un Hayal Kırıklığı”</strong>dır şiirin adı ve sen Wallace Stevens’ı çok seversin.</p>
<p>Başka evlerde başka fersiz ruhların teravihten sahura, sahurdan uzun sıcak bir hiçliğe doğru yuvarlandığı, duaları ne hikmetse hep yarım, esintisi kekeme bir gecede başlayıp bitirdim romanı; ayaklarında çizmeleriyle uyuyakalmış ihtiyar bir denizcinin rüyasına girdiğimi düşledim okurken. Evde, küçülen ayın sessizliği vardı; üzerimde beyaz bir gecelik.<br/></p>
<h3><br/>Geleneğe sırtını yaslamış bir roman</h3>
<p>Haddinden fazla demlenen her duygu acılaşıyor. Yatağını, başka bir hayata duyduğu özlemle oyan <strong>“şimdiki zaman”</strong> akarken öznesini de yitiriyor sanki. Sen, tırnaklarını gırtlağına geçirmiş bir çığlık taşıyorsun içinde; onu sımsıkı kenetlenmiş bir tebessümün ardında senelerce saklayabileceğini biliyorsun, ama gün gelip o çığlık seni de, kendini de yırtarak nihayet dışarı döküldüğünde, bir yabancının sesiyle haykıracağını biliyor musun bilmem.<br/><br/><strong>O çığlığın romanını yazmış Liza Klaussmann; evcil hayatların içinde katre katre yabanileşen insanları, bünyelerde ur gibi sessizce büyüyen sakin bir şiddeti anlatmış.</strong></p>
<p>Klaussmann, Amerikalı bir gazeteci; ya da <strong>International Herald Tribune</strong>’un Paris’teki merkezinde muhabirlik yaptığı ve <strong>New York Times</strong>’ın online finansal haber editörlüğünü yürüttüğü yıllardan sonra, otuz altı yaşında mesleğe <strong>“yeter”</strong> deyip, artık <strong>“sadece yazmak”</strong> üzere Londra’ya yerleşinceye kadar gazeteciymiş. <strong>Tigers in Red Weather</strong> (Kızıl Havada Kaplanlar) Klaussmann’ın ilk romanı ama bir ilk romanın heveskâr hallerinden o kadar uzak, neyi nasıl söylemek istediğinden o kadar emin ki, Klaussmann’ın kelimelerle, gazetecilik kisvesi altında herkesten gizlediği kadim bir ilişkisi olduğunu düşündürüyor insana. Derken, onun büyük büyük büyük dedesinin kim olduğunu öğreniyorum.</p>
<p>Kitaplarını okuyanlar –ama sadece <strong>Balina’</strong>yı ya da sadece <strong>Bartleby</strong>’yi değil, hem <strong>Balina</strong>’yı hem <strong>Bartleby</strong>’yi, hem <strong>Benito Cereno’</strong>yu hem <strong>Billy Budd</strong>’ı ve öyle vazife icabı değil, hakikaten içine girerek, severek, sindirerek okuyanlar— tanrısıyla kavgaya tutuşmuş bir kuldan ziyade, kendisiyle dövüşen bir yarı-tanrı gibi yazdığını da bilirler Herman Melville’in. Bense, <strong>Moby Dick</strong>’in yaratıcısını galiba hepsinden –<strong>Bartleby</strong>’den bile– çok, yıllar yıllar önce,<strong> “Amerikan edebiyatının kurucu babaları” </strong>bahsinde keşfettiğim aşkı nedeniyle; o aşkın içinden, sıradanlığı göze alacak kadar cömert cümleler yazdığı için severim:<br/><br/><strong>“Seni tanımış olmam sayesinde daha büyük bir tatminle ayrılacağımı hissediyorum bu dünyadan. Seni tanımak, kendi ölümsüzlüğümüze Kutsal Kitap’tan daha çok ikna ediyor beni…”</strong></p>
<p>Melville (1819-1891), bir mektubunda böyle seslenir ustası bildiği, rakibi değilmiş gibi davrandığı ve —bence— âşık olduğu Nathaniel Hawthorne’a (1804-1864): henüz otuz iki yaşındayken yayımlattığı <strong>Moby Dick</strong>’i Hawthorne’a ithaf ederken de, edebiyat tarihine<strong> “dehasına olan hayranlığımın bir nişânesi olarak…”</strong> notunu düşer.</p>
<p>Merak etmeyin, <strong>“Klaussmann, büyük büyük büyük dedesi Melville’in cömert genleriyle yazıyor”</strong> filan demeyeceğim, ama <strong>Tigers in Red Weather</strong>, sağlam anlatımı, duru dili, insanı biraz da dolaysızlığıyla sarsan cümlelerin hiç telaş etmeden kat kat dokuduğu gerilimiyle, sırtını Amerikan edebî geleneğine sıkıca yaslamış bir roman; Klaussmann’ın, kitabın birçok yerinde belki Melville’in değil ama Hawthorne’un, Fitzgerald’ın, en çok da Hemingway’in ruhunu çağırarak yazdığını düşündüm ben.<br/></p>
<h3><br/>Yeni hayat, ortak hayat, imkânsız hayat</h3>
<p>Nice Amerikan romanı gibi yepyeni birşeylerin başlangıcında olduğumuzu hissettiren bir <strong>“son”</strong>la başlıyor roman. Sona eren İkinci Dünya Savaşı’dır; başlayan, daha doğrusu başlayacağını sandığımız şey ise genç, güzel ama gençlikleri de güzellikleri de birbirinden aslında çok farklı, buna rağmen birbirine kardeş kadar yakın iki kuzen olan Nick ile Helena’nın içine atlamaya hazırlandıkları <strong>“yeni hayat.”</strong> 1945 eylülünde, Amerikan üst sınıfının Atlantik kıyısındaki tatil adası Martha’s Vineyard, uzun bir yaz ve çok daha uzun bir savaş boyunca korlaşmış bir ağaç gövdesi gibi tütmektedir. Nick ile Helena’yı, büyükannelerinden kalan aile evi “<strong>Tiger House”</strong>un (Kaplan Evi) arka bahçesinde, yarı çıplak bir halde, eski reçel kavanozlarında karıştırdıkları buzlu cinleriyle serinlemeye çalışarak, her zaman yaptıkları gibi her şeyden konuşup, her şeyden biraz susarlarken tanımaya başlarız. Mıknatıslı bir kadındır Nick, gücünü ilk anda hissettiren kadınlardan; istemeyi ve istediğini almayı bilir, çekim alanına giren herkese er geç mutlaka dokunacağını sezeriz. Klaussmann, ancak kudretli yazarların muktedir olduğu şekilde, yazdıklarından ziyade yazmadıklarıyla gösterir bunu; Nick’in <strong>“doymak bilmez bir iştahla”</strong> saldırdığı hayatta hep biraz aç kalacağının sezgisi ilk satırlardan itibaren bize emanettir. Nick’in gözünden ve dolayısıyla da <strong>“yukarıdan”</strong> bakmaya başladığımız Helena ise duru, sessiz, Nick’in aksine tamahkârlıktan eser taşımayan hülyalı bir güzeldir. Kırılgandır. Ve bu kırılganlığıyla Nick’in sapasağlam görünüşüne ayna tutar; cepheden yeni dönen, savaş yıllarında pek de fazla tanıma fırsatı bulamadığı çok yakışıklı kocası Hughes’la nihayet birlikte yaşamaya hazırlanan Nick’in, fazla gerilmiş bir keman teli gibi her an kopabileceğini Helena sayesinde anlarız.</p>
<p>Nick, Hughes’la bir süre için Florida’ya yerleşecek, Helena ise, savaşta ölen ilk kocasından sonra, şimdi Hollywood’da yönetmenlik yapma hayalleri kuran Avery ile evlenip Batı kıyısına taşınacaktır. Roman, 1945’ten 1969’a uzanan çeyrek asırlık bir zaman diliminde, Nick ve Helena’nın hayatlarını, kocalarıyla ve başka erkeklerle ilişkilerini, çocukları <strong>“altın kız”</strong> Daisy ile <strong>“karanlık oğlan”</strong> Ed’in kendilerine benzeyen ve benzemeyen hallerini, her birinin hep birlikte olduklarında büsbütün belirginleşen yalnızlığını anlatır. İki kuzen de,<strong> “yeni bir hayatın”</strong> imkânsızlığını, kendi dehlizlerinde ayrı ayrı kaybolarak keşfedecektir, ama Klaussmann asıl bu dehlizlerin kesiştiği kavşakta tutar bizi; Nick’i, Helena’yı, Hughes’u, Daisy’yi ve Ed’i, çevrek asır zarfında muhtelif defalar <strong>“Tiger House”</strong>da buluşturup, ayrı zamanlarda okurla ayrı ayrı konuşturarak, tıpkı <strong>“yeni”</strong> bir hayat gibi, gerçek anlamda<strong> “ortak”</strong> bir hayatın da asla yaşanamayacağını hatırlatır.<br/></p>
<h3><br/>Bazı insanlar niye sahici davranamaz</h3>
<p><strong>Tigers in Red Weather</strong>’ı konusunu, ruhunu, kelimelerini aceleci bir yazıda çarçur etmeyi göze alamayacak kadar çok sevdim. İçimdeki duygunun kayatta bir karşılığı varsa eğer, edebiyat âleminde, klasik romanın geri dönüşünün müjdecilerinden biri olarak taçlandırılacak ve Türkçeye de hızla tercüme edilecektir bu roman. Velhasıl ben kitabı göğsüme bastırıp bekleyeceğim bir süre. Ama Klaussmann’ın ne yazdığını olmasa da, nasıl yazdığını anlatmak istiyorum.<strong> Tigers in Red Weather</strong>’ı beş ana bölüme ayırmış Klaussmann; her bölümde ayrı bir anlatıcıyla, daha doğrusu ayrı bir perspektifle yazıyor. <strong>“Nick,”</strong> <strong>“Daisy,” “Helena,” “Hughes,” “Ed”</strong> diye sıralanan bölümlerde, farklı dönemlerde yaşanmış ve ilk bakışta birbirinden kopuk görünen olayları, her bir bölüme adını veren karakterin perspektifinden izliyoruz. Boşuna <strong>“izliyoruz”</strong> demiyorum; Klaussmann’ın büyük ölçüde diyaloga ve iktisatlı tasvirlere dayanan anlatımı güçlü bir görsellik taşıyor: Florida’daki evlerinde Hughes’la arasındaki mesafenin giderek büyüdüğünü, savaş döneminde ekmeğin, şekerin olduğu gibi şimdi de kocasının <strong>“karneye bağlandığını”</strong> düşünerek yemek pişiren Nick’in, bir davete götürmek üzere özene bezene hazırladığı domatesli et jölesi, son anda kristal bir kâse içinde mutfağın yerini boyladığında, cam kırıkları kendi üstüme başıma da sıçramış gibi irkildim ben, denizanası kıvamında kanlı bir bulamaç beyaz geceliğimde kalıcı lekeler bıraktı sanki.</p>
<p>Kitabın ilk dört bölümünde, bu sinematik üslubu dört ayrı karakterin ama hep üçüncü tekil şahsın ağzından geliştirmiş Klaussmann. Bu bölümlerde, karakterlerin gövdesine girmekten ziyade omzuna konuyor yazar; siz de hayata o karakterin zaviyesinden bakıyorsunuz bir süre; onun gördüklerini görüyor, görmediklerini görmüyorsunuz ama Klaussmann, dilini birinci tekil şahsa uydurmaması sayesinde zaman zaman kanatlanıp, bölümün<strong> “gizli özne”</strong>si olan karaktere dışarıdan bakmayı da deniyor.</p>
<p>Bölümler değiştikçe, bir gizli öznenin bıraktığı boşlukları bir başkasının tamamladığına tanık oluyoruz. Ama bazı boşluklar var ki, Klaussmann onlara hiç dokunmuyor. <strong>Her roman, nihayetinde yazarla okur arasında mahrem bir mukaveleden ibaret ve bu iki kişilik ilişkide kendi üzerine düşeni hakkıyla yerine getiren bir romancı, rüştünü biraz da okura bıraktığı hareket alanıyla ispatlıyor bence.</strong></p>
<p>Hadi burada bir parantez açayım; 1962 doğumlu Fransız hekim ve romancı Laurent Seksik’in –Sosi Dolanoğlu’nun çevirisi/Can Yayınları’nın ağustos sürprizi— <strong>Les derniers jours de Stefan Zweig </strong>(Stefan Zweig’ın Son Günleri) kitabında Alman gazeteci Ernst Feder’in ağzından Zweig’a yaptığı övgüye getireyim sözü.<br/><br/><strong>“Sen bir hikâye anlatmıyorsun” </strong>diyor Seksik, kelimeleri elmas gibi keserek konuştururken Feder’i, <strong>“Bir hikâye anlatmak için bir anlatıcı kullanıyorsun ve bu anlatıcı, itiraflarını dinleyen üçüncü bir kişiyle söyleşiyor… Bana göre, kitaplarının önemi, anlatıcı ile muhatabı arasındaki o ilişkinin sırrında yatıyor. Beni kahramandan çok, itirafları dinleyen o kişi büyülüyor, gölgede kalan ve asla yargılanmayan o varlık. Yazarların çoğunun aksine, sen romanlarının kahramanı değilsin, senin birinci tekil şahsın dünyadaki bedbahtlıkların hikâyesine duygudan âzâde bir şekilde maruz kalan o varlığın içinde geziniyor…”</strong></p>
<p>Bence Klaussmann da yapıyor bunu; karakterlerin itiraflarını okurla birlikte bir köşeden dinlercesine yazıyor; anlatıcı değişirken, muhatap da değişiyor sanki; yazar biraz Nick, biraz Daisy, biraz Helena, biraz Hughes kılıyor sizi, romanın herkesi ve hiçkimsesi kılıyor.</p>
<p>Kitabın beşinci bölümünde ise yazının tonu pesleşiyor epey, koyulaşıyor; birinci tekil şahsın ağzından yazılmış bu yegâne bölümde bir <strong>“açık özne”</strong> var çünkü: Ed. Klaussmann’ın daha önce dört ayrı karakterin omzunun üzerinden yazarken, kenarından azıcık gösterse de, üzerini hep biraz örtülü bıraktığı sırlara ayrı ayrı vakıf olan, o sırların mânâsına tam olarak eremese bile kasvetini sürekli soluyan, hayattaki bütün hevesleri, <strong>“bazı insanların niye hiç sahici davranamadıkları”</strong> üzerine yaptığı o tuhaf araştırma gibi hep yarım kalan, bütün duygularını haddinden fazla demlendiren Ed… Ebeveynimizin yaralarıyla biteviye kanadığımız bu hayatın<strong> “ilâhi”</strong> de <strong>“âdil”</strong> de olmadığını bize hatırlatan, en az çalıların arasında bulduğu paramparça edilmiş kadın cesedi ve kalkıştığı aile içi cinayet kadar, herhangi birimiz ve hepimiz kadar masum, karanlık bir çocuk.</p>
<p>Kitabın son sayfalarında, 1969’un ekim ayında, artık konuşamayan, kıpırdayamayan ve hâlâ çok genç bir Ed’in aklında gezinip, teyzesi Nick, kuzeni Daisy, eniştesi Hughes ve annesi Helena’nın hikâyelerini nihayet birbirinin içinden geçen bütün halkalarıyla, tek tek çözüp, bir zincir gibi yeniden birleştirebildiğimizde, Ed’in <strong>“son”</strong>unu getiren karanlık merdiveni de, yine onun kelimeleriyle zihnimize yerleştiriyoruz. Duvarları naneli dondurma rengi bir hastane odasında, iki yıl önce teyzesini öldürmeye kalkıp eniştesi tarafından kötürüm bırakıldığı o geceyi hatırlıyor Ed:<strong> “Bir erkek, bir kadın ve karanlık bir merdiven. Orada olan biten, en dürüst haliyle aşktı, zira aynen yıllardır tahmin ettiğim gibi, zalim ve aniydi. Ve kalıcı bir hasar bıraktı.”</strong> Böyle diyor içinden ve Daisy’nin ona okuduğu Wallace Stevens şiirini düşünüyor sonra. Beyaz olmayan bütün gecelikleri düşünüyor.<br/><br/><strong>ycongar@mac.com</strong></p>
</div>

Kaynak: [taraf.com.tr](http://www.taraf.com.tr/yasemin-congar/makale-melville-in-torunundan-muthis-bir-ilk-roman.htm), [web.archive.org (arşiv bağlantısı)](http://web.archive.org/web/20130709060249/http://www.taraf.com.tr/yasemin-congar/makale-melville-in-torunundan-muthis-bir-ilk-roman.htm)
# Sahte bir sakal, sahici bir ses, kutsal yatsı

*Yasemin Çongar 18.08.2012*

<div class="yazi"><img align="left" alt="Sahte bir sakal, sahici bir ses, kutsal yatsı" border="0" src="http://www.taraf.com.tr/fotoraflar/makaleler/sahte-bir-sakal-sahici-bir-ses-kutsal-yatsi_545_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Balıksırtı bir ses. İki ters bir düz. Kırçıllı. Sadece kendine benzeyen o sesi dinliyordum yine. Artık çok tanıdık ve hâlâ çok yabancı olan o sesi. Her zamanki gibi, her kelimede takıldı takılacak diye korkarak. Yutkunmasını, yumuşamasını, nemli bir nefesle gevşemesini dileyerek.</p>
<p>Ama o sesin bariz pürüzlerini, ustalıkla gizlediği çatlaklarını, hiç söndüremeyeceği bir yangının hiç olmazsa yayılmasını önlemek istercesine azami bir temkinle açılıp kapandığını da hissetmek istiyordum şimdi. <strong>Korkanların marifetiydi cesaret; korkmadığında değil, korkusunu dizginlediğinde cesurdu insan. </strong>Beni en tepeye tırmandıran hazlar gibi en kuytu acılarımın da, en yoğun anlarında bir kasılmayla kendini hissettirdiğini, acının ve hazzın o anlarda bütün bedenimle birlikte zihnimi de dondurarak zirveye eriştiğini; adeta cisimleşmek, gövdeme yerleşmek, bende kalıcılaşmak istercesine bir an kasılıp katılaştığını, çatlayıp kırılabilmek için önce buzullaştığını; hazzın ve acının, ancak ölüme çok benzeyen o büyük kasılmanın ardından kendi içindeki incecik çatlakları bulup genişleterek, o çatlaklarla birlikte kırılarak, yeni bir hayatı şelalelendirircesine içimden boşaldığını artık öğrendiğimden belki, o konuşurken, yılların tecrübesiyle her cümlenin kendi kaygan kadansı içinde eritmeyi başardığı kasılmaları tek tek işitmek istiyordum. Korkusunu dizginleyen bir sesti bu. Hançeresinin her kasılması ölüme benziyordu.<br/><br/></p>
<h3><br/>Radyo programında keşfettiğim kitap</h3>
<p>Diane Rehm’i dinliyordum. Mersinli Süryanilerin 1936 doğumlu şen çocuğu, kırk yıl önce hanım hanımcık bir Arap kadını olarak kapısını çaldığı Amerikan radyosunun bu eşsiz sesi, 1998’den beri bir hastalığın da sesi aynı zamanda; hastalıkla değişmenin, değişerek yaşamanın, sessizliğe direnmenin de sesi.<br/><br/><strong>Spasmodic dysphonia…</strong> Adı üstünde kasılmalarla kendini gösteren nörolojik bir <strong>“ses”</strong> hastalığı. Gırtlağındaki kasların gayrıiradi spazmı Rehm’in konuşmasını güçleştiriyor; ağzında şekillendirdiği her kelimenin, her hecenin, her harfin her an ses tellerine takılıp tökezleyebileceğini biliyor konuşurken; kâh kasılıp kâh gevşeyen başına buyruk gırtlağı derin bir sessizlik uçurumunun kıyısında tutuyor onu. Ve Rehm konuşuyor. Hastalığının teşhis edilmesinden bu yana düzenli botoks iğneleriyle, her iğnede hançeresini bir parça daha felç ettiklerini bilerek, kendi hasta sesini işittiğinde hep biraz şaşırarak, bu sesi yıllar sonra hâlâ garipseyerek, sevmeyerek hatta, ama büsbütün yitmediğine de şükrederek, uçuruma baka baka konuşuyor. İnatla. Soruyor, konuşturuyor.</p>
<p>Kitaba Diane Rehm çağırdı beni.<strong> NPR</strong>’daki programını dinliyordum internetten; soruyordu: <strong>“Dürüst davranmakla yalan söylemek arasında durdunuz mu hiç? Her iki seçeneği ayrı ayrı değerlendirmek zorunda kaldınız mı?”</strong> Herkesi kendi cevabına davet eden soruya, Rehm’in kim olduğunu o anda bilmediğim konuğu, kendine güvenli bir erkek sesiyle karşılık verdi: <strong>“Evet, çok kötü yanmıştım bir keresinde...”</strong> Ve anlatmaya başladı.</p>
<p>1968 New York doğumlu, çocukluğunu ve gençliğini Tel Aviv’de geçirmiş, halen ABD’deki Duke Üniversitesi’nde psikoloji ve davranışsal iktisat profesörü olarak çalışan İsrail ve Amerikan vatandaşı Dan Ariely’nin hayatını değiştiren o derin yanığın hikâyesini böyle öğrendim. Ariely’nin —ustası Daniel Kahneman ile birlikte—adına <strong>“rasyonalite”</strong> denen o sert kayanın içini bir güzel oyup, ekonomideki rasyonal beklentiler teorisini ısrarlı fiskelerle çökerttiğini; ekseriya <strong>“akıldışı”</strong> sayılana bence fazlasıyla hak edilmiş bir <strong>“methiye”</strong> düzerek teorinin robotlaştırdığı bîçare beşeri yeniden <strong>“insan”</strong> kıldığını biliyordum oysa. Ariely’nin, Türkçesini Optimist’in yayımladığı<strong> Predictably Irrational</strong> (Akıldışı ama Öngörülebilir) ve<strong> The Upside of Irrationality</strong> (Akıldışının Mantığı) kitapları, bir yandan mantıksız davranışın erdemini hatırlatırken, bir yandan da küçük yalanların güvenli sığınağını yıkan bir etki yapmıştı bende. Bu etkiyi sevip sevmediğime karar verememiştim.</p>
<p>Ariely’nin Rehm’e anlattığı yeni kitabını da bu kararsızlık içinde aldım. Baştan çıkarıcı bir adı var kitabın: <strong>The (Honest) Truth About Dishonesty: How We Lie to Everyone—Especially to Ourselves</strong> (Dürüst Olmamakla İlgili (Dürüst) Gerçekler: Herkese, özellikle de kendimize nasıl yalan söylüyoruz). Kendi yalanlarına bütün kalpleriyle inanan <strong>“dürüst”</strong> kardeşlerimizi anlatıyor Ariely; bizi anlatıyor.<br/><br/></p>
<h3><br/>Yalanlarla aramızdaki kritik mesafe</h3>
<p>Zarafeti belki biraz da benden uzaklığında olan o yüksek mavi kubbenin altında —hem de hiç ummadığım şekilde bir erkekle yan yana— diz çöküp otururken, dindar kalabalığın caminin içine yayılan ortak nefesinden dinsiz bir dua süzmeyi denedim o gece. <strong>Sanırım, birkaç saat önce Rehm’i dinlemiş olmamın da etkisiyle, o sırada kalbimden geçen herkes için sahici bir ses diledim.</strong> Derken, Ariely’nin kitabı geldi; Kadir Gecesi’nin kadri diyelim.</p>
<p>Groucho Marx’ın tavsiyesiyle başlıyor kitap: <strong>“Bir adamın dürüst olup olmadığını anlamanın tek yolu vardır. Ona (‘Dürüst müsün’ diye) sorun. ‘Evet’ derse, sahtekârın tekidir.”</strong></p>
<p>Bu “emniyetli” girizgâhın ardından, nasıl ve neden yalan söylediğimizi sorgulamaya girişmiş Ariely; birkaç temel sorunun muhtelif cevaplarını hesaba katıyor bunu yaparken: Herhangi bir anda dürüst olmak ya da yalan söylemek basit bir maliyet-fayda analizine mi dayanıyor? Yoksa <strong>“rasyonel”</strong> hesapları bir yana bırakıp, çok daha duygusal bir <strong>“akıl”</strong>la mı hareket ediyoruz; yalan söylerken, bir yandan da içinde kendimizi hâlâ dürüst hissedebileceğimiz küçük oyunlar mı oynuyoruz aslında? Bu duygusal oyunlardaki mündemiç mantık nedir?</p>
<p>Cevapların evrenine yolculuk, çeşitli anekdotlar ve hayata aynı anda birkaç yerinden dokunan deneylerle ilerliyor; ancak öğrencinin dikkatini kendinde tutmayı bilen bir üniversite hocasının sizi çıkarabileceği türden eğlenceli bir gezinti... Ariely’nin diğer kitaplarını okuyanlar ise, gayet kesin bir hükmün muzip bir tekerleme kisvesinde daha ilk sayfalarda yollarını kesmesine şaşırmayacaklardır: <strong>“Dürüst olmayan davranışlarımızı yönettiklerini düşündüğümüz rasyonel kuvvetler vardır ve onlar aslında bunu yapmazlar. Ve dürüst olmayan davranışlarımızı yönetmediklerini düşündüğümüz irrasyonel kuvvetler vardır ki, aslında tam da budur yaptıkları.”</strong></p>
<p>Ama ben teşhisten ziyade, tetkikten söz etmek istiyorum biraz. Ariely’yi, içinden Rubik küpü misali trilyonlarca permütasyon çıkabilen bu tür hükümlere vardıran deneyleri anlatmak istiyorum.<strong> Hayatta cesaret ettiğimiz her itiraf gibi, cüret ettiğimiz her yalanın da kendi içinde bir paradoks olduğunu hatırlatan deneyler bunlar.</strong></p>
<p>Çok basit bir soru size: Çalıştığınız yerde, başkasına ait bir masanın üzerinde gördüğünüz bir tükenmez kaleme mi daha rahat uzanır eliniz, yoksa o tükenmez kalemi alabileceğiniz miktarda paraya mı? Sıradan bir kalemi mi çalmak daha kolay, azcık parayı mı?</p>
<p>Bir başka soru: Diyelim ki golf –ya da hadi <strong>“minigolf”</strong> olsun— oynuyorsunuz ve topunuzun durduğu yer pek de memnun etmiyor sizi. Onu şöyle birkaç santim sağa kaydırsanız çok iyi olacak… Eğilip elinizle iter misiniz topu? Peki ya ayakkabınızın kenarıyla? Ya golf sopasının ucuyla belli belirsiz dokunarak? Hangi hile daha kolay?</p>
<p>Cevabınızı belirleyen şeyi, <strong>“en az dürüst olduğumuz anlarda bile, yalanla aramızdaki kritik mesafeyi koruma içgüdüsü”</strong> olarak tarif etmek mümkün. Ariely’nin yaptığı bir dizi deney, “mesafenin önemini” anlamamızı kolaylaştırıyor.<br/><br/></p>
<h3><br/>Gelin biraz matris çözelim…</h3>
<p>Bir sınıf dolusu denekten, bir kâğıttaki yirmi matrise bakarak, her matriste toplamı on olan iki rakamı işaretlemeleri isteniyor. Kafanız karışmasın; işlem çok basit: Bir matriste, mesela, 3.45, 7.24, 1.93, 5.19, 8.52, 2.76…diye sıralanan toplam on iki rakam var. Siz onlara bakacak, toplamı 10.0 olan 7.24 ile 2.76’yı bulup işaretledikten sonra bir sonraki matrise geçeceksiniz. Üç dakika içinde çözebildiğiniz her matris için ikişer dolar verecekler size.</p>
<p>Sayıları toplayabilen herkes, bu matrisleri er geç çözeceğine göre yarıştığınız şey zaman. İlk deneyde, üç dakikanın bitiminde, herkes önündeki kâğıdı araştırma görevlisine kontrol ettirip parasını alıyor. Ve defalarca tekrarlanan seanslar gösteriyor ki, denekler ortalama dört matris çözebilmiş.</p>
<p>İkinci deneyde, deneklerden yine aynı şey isteniyor; tek farkla: üç dakikanın sonunda kâğıtlarını götürüp bir kâğıt öğütücüsüne atıyor ve makineyi çalıştırıyorlar. Sonra, görevliye kaç matris çözdüklerini söylüyor, kendi ifadelerine göre <strong>“hak ettikleri”</strong> parayı alıyorlar. Bu deney de defalarca tekrarlanıyor ve birinci deneyle aynı sürede, aynı eğitim düzeyindeki insanların çözdüğü ortalama matris sayısının altı olduğu görülüyor. Yani kâğıt öğütücüsü, ortalama işlem hızını arttırıyor! Ya da birileri birkaç ekstra dolar uğruna yalan söylüyor.</p>
<p>Bir sonraki deneyin küçük bir hilesi var. Kimse bilmiyor ama bu kez öğütücü, kâğıtların sadece kenarını kesmeye ayarlı. Seanslar aynı şekilde yapılıyor; ortalama yine altı matris çözülüyor ve sonra kâğıt öğütücü açılıyor…</p>
<p>Makinedeki kırpılmamış kâğıtların sırrını vermeden önce, Ariely’nin dürüstlükle ilgili muhtelif önermeleri test etmek için bu deneyin sayısız çeşidini uyguladığını; mesela kâğıdın sadece yarısını öğütücüye atıp, diğer yarısını görevliye teslim etmek ya da parayı doğrudan görevliden almak yerine, sınıfın dışındaki içi para dolu bir kavanoza uzanıp kimse görmezken almak gibi alternatifleri ayrı ayrı denediğini not etmeliyim. Sonuçta, deneylere katılan, diyelim ki, otuz bin kişiden sadece on iki tanesi, çözdüğü matris sayısını ziyadesiyle abartarak, hak ettiklerinden adam başı on dolardan fazla para alıyorlar.<strong> “Bu on iki ‘büyük yalancı’ beni toplam 150 dolar dolandırdı” </strong>diyor Ariely, Rehm’le konuşmasında... <strong>“Küçük yalancılar,”</strong> yani çözdükleri matris sayısını gerçektekinden hepi topu iki adet fazla gösterenler ise 18 bin kişiyi, yani toplamın beşte üçünü buluyor. Bu gruba hak ettiklerinden tam 36 bin dolar daha fazla ödemek zorunda kalıyor Ariely. <strong>Bir avuç “büyük yalancının” bünyeye zararı, toplumun çoğunluğunu oluşturan “küçük yalancıların” neden olduğu kaybın yanında devede kulak kalıyor.<br/><br/></strong></p>
<h3><br/>Aynaya bakarken iyi hissetmek istiyoruz</h3>
<p>Niye kaç matris çözdüğümüzü dürüstçe söylemiyoruz? Peki ya imkânımız varken, niye küçük yalanlarla yetiniyoruz? Ariely, bir şirketin çalışanlarının önüne çıkan fırsatlardan arkadaşlarla oynanan bir kâğıt oyununa, vergiye esas oluşturacak gelir-gider beyannamelerini hazırlamaktan insanın sevgilisine neyi ne kadar söylediğine varıncaya dek birçok tercihte, birbirine zıt iki motivasyonla hareket ettiğimiz görüşünde: <strong>“Bir yandan, kendimizi dürüst, şerefli bir insanlar olarak görmek istiyoruz. Aynada kendimize bakabilmek ve kendimizi iyi hissetmek istiyoruz… Diğer yandan, hileden ve yalandan yararlanmak, mümkün olan azami faydayı sağlamak istiyoruz.”</strong> İkinci motivasyonun sınırlarını birincisi çiziyor. Çoğumuz, aynaya baktığımızda hâlâ <strong>“dürüst”</strong> bir insan görmemizi önlemeyecek küçüklükte, yani kendi kendimizi kandırmaya yetecek büyüklükte yalanlar söylüyoruz. Ve dürüst olmayan davranışın kendisi ile aramızdaki mesafe ne kadar uzunsa, o kadar kolaylaşıyor iş. Ariely ile arkadaşları, bir üniversite yurdunda bir buzdolabına banknotlar halinde para ve kutu kutu meşrubat bırakıyorlar. Meşrubat, paradan çok daha hızlı tükeniyor. Birkaç kutu kola çalmak, birkaç kutu kolanın parasını çalmaktan daha <strong>“dürüst”</strong> geliyor öğrencilere. Ofiste arkadaşımızın masasından aldığımız kalem içimize oturmuyor belki ama o masadaki on liraya dokunamıyoruz. Parayla fiziksel temas, “hırsızlık”la aradaki mesafeyi eriten bir şey zira, paranın karşılığı bir kalem olunca, mesafe büyüyor, elimiz rahatlıyor.</p>
<p>Nitekim, matris deneyinde çözdüklerini söyledikleri matris karşılığında öğrencilere para yerine sınıftan çıktıktan sonra paraya çevirebilecekleri jetonlar verildiğinde, yalanları da büyüyor. Üç jeton altı dolar etse bile, üç jetonluk yalan, altı dolarlık yalandan çok daha<strong> “küçük”</strong> ve<strong> “söylenebilir”</strong> görünüyor.</p>
<p>Ve evet, o golf topunu elimizle asla taşımıyoruz; ayağımızla usulca itme düşüncesi bile soğuk soğuk terletiyor bizi ama golf sopasının ucuyla şöyle bir dokunduğumuzda.. pıt… işte top beş santim sağda ve biz hâlâ <strong>“dürüstüz.”</strong> Hileyle aramıza <strong>“kosskocaa”</strong> bir sopa girmiş oluyor çünkü. Yalanla aramıza, koskoca bir internet girdiğinde, <strong>“dürüst”</strong> olmayan davranışımızın muhatapları uçsuz bucaksız sanal âleme dağıldığında velhâsıl, yapabileceklerimizi varın siz düşünün!<br/><br/></p>
<h3><br/>Kendimize söyleyip inandığımız yalanlar</h3>
<p><strong>The (Honest) Truth About Dishonesty</strong>, davranışsal deneyler kadar, Ariely’nin sinemadan, edebiyattan ve kendi hayatından aktardığı bir kısmı çok çarpıcı sahne ve diyaloglarla da dolu. Ariely, İsrail’de yaşarken bir askerî işaret fişeği yanıbaşında patlıyor ve vücudunun yüzde yetmişi magnezyum alevinde yanıyor. O esnada, doktorların yanığın vücudunda yaptığı tahribata ilişkin <strong>“yalanlarının”</strong> kendisine iyimserlik aşıladığını ve bunun iyileşmesine çok yardımcı olduğunu hatırlıyor Ariely. Ama Rehm’in sorusu üzerine anlattığı esas karar ânı, hastaneden çıktıktan birkaç yıl sonra geliyor. Yaptığı ameliyatla kendisini kurtarmış olan başarılı cerrah, yüzünün, yanıklar nedeniyle sakal çıkmayan yaralı yarısına dövmeyle mavi-siyah noktalar –ebedî bir pis sakal– kondurmak istiyor. Ariely, sahte bir<strong> “sakal”</strong>la kendini kandırmamayı tercih etmekte epey zorlansa da, sonuçta<strong> “İstemem”</strong> diyor. Dövme yaptırmaktan vazgeçtiğinde, onun fiziksel görünüşünü aşağılayacak kadar hoyratlaşan cerrahın aslında yazdığı akademik makaleyi güçlendirecek yeni bir vak’a peşinde olduğunu öğrenmesi ise uzun sürmüyor.</p>
<p>İçiniz burkuluyor okurken. Küçük yalanların büyük zararını düşünüyorsunuz; size anlatılan ya da anlattığınız nice hikâyenin hakikatini sorguluyorsunuz. Kitap, bir bütün olarak, hayatın hikâyelerden ibaret olduğunu hatırlatıyor zira. Kendimizle ilgili bir hikâyemiz var, çevremizdekilerin bizi beğenmesini sağlayacak, sevdiklerimizin incinmesini önleyecek rötuşlarla beziyoruz onu. Bunlar ekseriya <strong>“küçük yalanlar.”</strong> Sonra o yalanlara kendimiz de inanıyoruz. <strong>Botoksla şişirttiğimiz elma yanaklarımız kadar genç sanıyoruz bazen kendimizi; uzaktaki sevgiliye duyduğumuz özlemi, koynumuzdaki candan gizleyebildiğimiz müddetçe, sadık ve mutlu olduğumuza inanıyoruz.</strong> Ama bazen de bir ses, bir imge hakikatin ısrarını hissettiriyor. Ariely’nin, yüzündeki mavi-siyah noktaları günün birinde gerçekten de sakalı sanmaktan korkması bunun için çok değerli geliyor bana. Rehm’in ağzından kasılarak dökülen kelimelerin tuhaf tınısını bunun için çok seviyorum. Kulağa hoş gelmeyen bir ses onunki. Sahici bir ses.<br/><br/><strong>ycongar@mac.com</strong>  </p>
</div>

Kaynak: [taraf.com.tr](http://www.taraf.com.tr/yasemin-congar/makale-sahte-bir-sakal-sahici-bir-ses-kutsal-yatsi.htm), [web.archive.org (arşiv bağlantısı)](http://web.archive.org/web/20131030011938/http://www.taraf.com.tr/yasemin-congar/makale-sahte-bir-sakal-sahici-bir-ses-kutsal-yatsi.htm)
# Bir ihtiyaç olarak Tanrı ve diğer eksiklerimiz

*Yasemin Çongar 25.08.2012*

<div class="yazi"><img align="left" alt="Bir ihtiyaç olarak Tanrı ve diğer eksiklerimiz" border="0" src="http://www.taraf.com.tr/fotoraflar/makaleler/bir-ihtiyac-olarak-tanri-ve-diger-eksiklerimiz_6119_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Biz senin ölümünü gördük. Boşluğun kenarında yürüyordun. Sınırda. Her yer seninmiş gibi, sınırlar yokmuş gibi, her sondan sonra yeni bir şey başlarmış gibi. Öyle donmuş bakıyordum sana; yerimden kalksam, seslensem irkilirsin diye çekindiğimden, sadece bakıyordum. Bakıyorduk. Sen de bize baktın. Bir an. Durdun, baktın. Sonradan zihnimdeki binbir yavaş-çekim tekrarında, sonsuzluğun ta kendisi olduğunu kavrayacağım kısacık bir an boyunca durdun ve, <strong>“her şey, işte şimdi, şuradan şöyle…”</strong> diyen mânâsız bir cümleyle sustun sanki. Yüklemini kaybetmiş bir özne. <strong>Sonra, boşluğun kenarından dönüş varmış gibi, yerçekiminin hikmetinden suâl edercesine, tepeden tırnağa duman rengi bir nispete dönüştürdün kendini. Döndün. Biz senin dönüşünü gördük.</strong> Önce boşlukta açılan ayakların, ardından sırrını kimselere vermeyen küçük ketum kafan kaydı terasın kenarından. Kaydın. Kayboldun. Kalakaldık. Bir an. Sadece bir an, sessiz bir soruyla birbirimize baktık. Baktık ve anladık: <strong>Bu kâbustan hiç uyanmayacağız. Gözbebeklerimize bir kor parçası değdi çünkü.</strong> Sekizinci kattan düştün sen. Ve biz hayatla ölüm arasındaki o sonsuz ânın başladığını gördük, bittiğini gördük.<br/><br/><br/></p>
<h3>“Ne güzeldir, pek çok şeyi açıklar…”</h3>
<p>Tarihin en ünlü diyaloglarından biridir; güneş sisteminin istikrarını ilâhi kudretle açıklamakta beis görmeyen büyük ustası Isaac Newton’dan tam bir asır sonra, Satürn’le Jüpiter’in yörüngelerindeki değişimin seküler teorisini kurmayı başaran Pierre-Simon Laplace, gururlu bir sunumun bitiminde, Napoleon’un sorusuyla karşılaşır: <strong>“Mais où est Dieu dans tout cela?”</strong> (Ama bütün bunların içinde Tanrı nerede?) Laplace’ın Fransız imparatoruna verdiği samimi cevabı, pragmatist felsefe kadar postmodern ilâhiyatın da belkemiği sayabiliriz bugün: <strong>“Sire, je n’avais pas besoin de cette hypothèse-là.”</strong> (Böyle bir hipoteze ihtiyacım olmadı efendim.) Dünyanın sonradan Victor Hugo’dan öğrendiği üzere, Napoleon da aslında susmamıştır bu cevap karşısında: <strong>“Ah ! C’est une belle hypothèse; ça explique beaucoup de choses.”</strong> (Ah! Güzel bir hipotezdir bu; pek çok şeyi açıklar.) Ama sihirli anahtarı bize Laplace’ın verdiğini düşünüyorum ben: Tanrı’yı yapan ihtiyaçtır!<br/><br/><br/></p>
<h3>Muğlak olandan emin, kesin olandan şüpheli</h3>
<p>Bir tesadüf olduğumu biliyorum. Doğmam, bu dünyaya <strong>“ben”</strong> olarak gelmiş ve <strong>“ben”</strong> olarak yaşıyor olmam bir tesadüften ibaret; sayısız şarta bağlı bir ihtimaldim yokluğumda; varlığım hiçbir zaman kesin değildi. Tohumundan filizlendiğim erkeğin, rahminden çıktığım kadının, rahmimi dölleyen erkeğin, rahmimden çıkan çocuğun başlangıcı da öyle… Hepimiz <strong>“rast”</strong> geldik bu dünyaya. Tesadüfen geldik. Gelmeyebilirdik. Biz <strong>“biz”</strong> olmayabilirdik. Başlangıcımız, her birimizin başlangıcı –kelimenin etrafında dolaşmaya ne hacet— küçük birer <strong>“mucize”</strong>ydi işte! Tıpkı henüz olmayanlar gibi <strong>—“şimdinin hiç kimsesi”</strong> ve <strong>“istikbâlin herkesi”</strong> gibi— bizim de, gün gelip olacağımız kesin değildi. Başlangıcımız bir ihtimaldi. Sonumuz bir ihtimal değil oysa; sonumuz kesin. Her birimiz ve hepimiz er geç, istisnasız, mucizesiz öleceğiz. O kadarı kesin.</p>
<p>Hâl böyleyken, nasıl oldu da aksine inandırdık kendimizi? Zihnimizi muğlak olandan emin, kesin olandan şüpheli kılan nedir? <strong>Tesadüflerin bahşettiği hayatiyetimize başka türlüsü imkânsızmış, hiçbir tesadüfün değiştiremeyeceği nihayetimize ise başka türlüsü mümkünmüş gibi yaklaşmamız, insan olmanın en tuhaf hasletlerinden biri değil mi?</strong></p>
<p>Ölümle aramızdaki –bir kandırmacadan ibaret olduğunu elbette bildiğimiz– o mesafe hissinin bizi yaşattığını düşünürdüm eskiden; yaşlandıkça, kendi başlangıcımızla ilgili hüsn-i kabûlümüzün daha kuvvetli bir iksir olduğuna inanmaya başladım. Bizatihî varlığımızda mündemiç bir hak iddiası, bir sebeplilik evhamı var zira bizim. “Olmalıydım, olacaktım, oldum” diyen bilgiç bir iç sesimiz var ki, maaşallah hiç susmuyor:<strong> “Boşuna gelmedik ya bu âleme! Yoktan varolduysak bir sebebi, bir mânâsı, bir amacı vardır elbet. Vardır değil mi canım? Olmalı değil mi hadd-i zâtinde?”<br/><br/><br/></strong></p>
<h3>Sizi bir Möbiüs şeridi gibi katlıyor…</h3>
<p>İmzasını <strong>New Yorker</strong> ve <strong>New York Review of Books</strong> dergilerinde, daha ziyade matematiğin, fiziğin ve felsefenin günlük hayatla alışverişi üzerine yazdığı makalelerden tanıdığım Jim Holt, yeni kitabına Britanyalı romancı Martin Amis’in bir sözünden yola çıkarak karar vermiş. Amis, bir televizyon programında, herhalde varoluşla ilgili gizemli bir vecize ümidiyle kendisini sıkıştıran muhatabına, <strong>“Evrenin varoluşunu açıklamaktan beş Einstein kadar uzağız”</strong> deyiverince, Holt haklı bulmuş onu: <strong>“Amis’in tahmini doğru görünüyordu ama bu Einsteinlardan herhangi biri bugün etrafta olabilir miydi acaba? Onlardan biri olmaya heves etmenin haddim olmadığı aşikârdı, fakat ya onlardan birini bulabilirsem ya da ikisini, üçünü, hattâ dördünü; ve sonra onları makûl bir sıraya dizer gibi yaparsam… Eh, işte bu, mükemmel bir serüven olurdu.”</strong></p>
<p>Holt’un, Einstein’ın kafa yorduğu şeyler üzerine bugünlerde düşünen matematikçi, fizikçi, evrenbilimci, felsefeci, ilâhiyatçı ve romancılardan bazılarıyla ve hep aynı sorular çevresinde konuşarak yazdığı kitabın adı: <strong>Why Does The World Exist? An Existential Detective Story</strong> (Âlem Niye Var? Varoluşsal Bir Polisiye). Adından ve <strong>“iki ya da üç ya da hattâ dört Einstein”</strong> aramasından herhalde anlaşıldığı üzere, <strong>“hafifmeşrep”</strong> bir bilim kitabı bu; Holt, hepimizin sorduğu sorulara hepimizin veremediği cevapların peşine düşmüş çapkın bir hafiye gibi yazıyor hakikaten; eğlenceli, akıcı bir üslûbu, en karmaşık fikirleri berraklaştıran basit ve sağlam bir dili var. Ama üç yüz küsur sayfanın sonunda, hiç de öyleha-ha-ha hi-hi-hi bir popüler bilim kitabı okumuş gibi <strong>“hafiflemiş”</strong> hissetmiyorsunuz kendinizi. Aksine, kitaptaki felsefî terennüm, bir bütün olarak, sizi hangi noktadan yola çıkarsanız çıkın hep aynı noktaya döndüren bir Möbius şeridi misali orta yerinizden büküp, kendi üzerinize katlıyor sanki; her zamankinden daha <strong>“düz”</strong> ve daha <strong>“zor”</strong> bir düğüme dönüşüyor zihniniz. Ve ben, Holt’un kitabını asıl bu yüzden sevdim.<br/><br/><br/></p>
<h3>Üç asırlık taze bir soruya taptaze cevaplar</h3>
<p>Ezelden gelip ebede gider gibi görünen bir soru bu; oysa sormakta çok geciktik. Hiçliği merak etmek, Aristo’nun, Thales’in, Heraklit’in aklına gelmedi nedense. Ve Gottfried Wilhelm Leibniz 1714’te, <strong>“Neden hiçbir şey yerine bir şeyler var”</strong> sorusunu beşeriyet adına ilk kez sorduğunda, sadece muhtemel cevapların sonsuzluğuna davet etmiyordu bizi. <strong>Bir soru cümlesi mi sayacaktık bunu, yoksa bir ünlem cümlesi mi? Cevapları bulmak mıydı mesele, yoksa şaşırıp kalmak mı?</strong> Heidegger’in mesela, şaşırmayı tercih ettiğini hatırlatıyor Holt; <strong>“genç”</strong>Wittgenstein’ın ise önce şaşırdığını, sonra şaşırmaktan vazgeçtiğini yazıyor.<br/><br/><strong>“Neden hiçbir şey yerine bir şeyler var”</strong>daki çocuksu merakı bile onun için imkânsız kılan Katolik terbiyenin tortusunu kendinden yavaş yavaş kazırken, bir yandan da Platon’dan Hume’a, Schopenhauer’den Sartre’a ve tabii illâki Kant’a, illâki William James’e uzanan okumalarını anlatıyor Holt. Kitabı <strong>“taze”</strong> kılansa, Amerikalı yazarın, ABD’nin çeşitli üniversitelerinde ve bu arada Oxford’da, Londra’da, Paris’te bulduğu çağdaş <strong>“Einsteinlarla”</strong> yaptığı konuşmalar kuşkusuz. Leibniz’in üç asırlık sorusuna verilen güncel cevaplar, insanın insanı anlama konusundaki eksiklerinin bir özetini oluşturduğu ölçüde, <strong>“boşlukları neyle doldurabileceğimiz”</strong> sorusuyla da başbaşa bırakıyor bizi. İhtiyaçlarımız hiç bitmiyor.<br/><br/></p>
<h3>Grünbaum, Deutsch, Swinburne, Updike...</h3>
<p>Boşlukların kadrini bilmeyi öğrenmemiz de mümkün tabii. 1923 Köln doğumlu, daha ziyade <strong>“Freudyen psikanalizin yeminli düşmanı”</strong> olarak ünlenmiş olan, halen Pittsburgh Üniversitesi’nde ders veren bilim filozofu Adolf Grünbaum mesela, kendisini şaşırtanın varlık değil hiçlik olduğunu anlatıyor Holt’a. <strong>“Leibniz’in ve Schopenhauer’in, Wittgenstein’ın ve Heidegger’in ve Dawkins’in ve Hawking’in ve Proust’un aksine”</strong> diyor Holt, <strong>“sayısız çağdaş filozofun, bilimcinin ve ilâhiyatçının ve hemen her sıradan mütefekkir insanın aksine, Grünbaum, âlemin varolmasını hiç de şaşırtıcı bulmuyor.”</strong></p>
<p>Niye? Çünkü Leibniz’in aklını kurcalayan şeye <strong>“varoluşun temel sorusu”</strong> adını veren Grünbaum, bu merakın da meşruiyetini sorguluyor ilkin. Bütün <strong>“niçin”</strong> soruları gibi, gizli önkabullere dayanıyor soru. Sadece âlemin varlığının bir açıklaması olduğu önkabulüne değil, aynı zamanda, âlemin bir açıklamaya ihtiyaç duyduğu önkabulüne de dayanıyor: <strong>“Sanki her şeyi açıklayan bir sebep ya da mantık olmazsa, hiçlik galip gelecekmiş gibi. Ama niye hiçlik galip gelsin ki? Bizimki gibi —hayatla, yıldızlarla, bilinçle, karanlık maddeyle ve daha henüz keşif bile etmediğimiz envayi çeşit şeyle dolup taşan— bir âlemin varolması karşısında hayrete düşmeyi meslek haline getirenlerin, Hiç Âlem’i kayıran entelektüel bir önyargısı var gibi geliyor bana. İçten içe hiçliğin doğal bir durum, ontolojik açıdan varsayılan seçenek olduğuna inanıyorlar. O zaman da sadece hiçlikten sapmalar gizemli oluyor, onların açıklanması gerekiyor.”</strong></p>
<p>Bu girizgâhın bizi nereye taşıyacağını tahmin edebilirsiniz. Hiçliğin <strong>“basit, doğal, el değmemiş”</strong> bir durum olduğu kabulünü reddediyor Grünbaum; <strong>“Başlangıçta hiçbir şey yoktu”</strong> diye başlayan Tanrıcı söylemin gölgesini görüyor hiçliğin üzerinde ve diyor ki, <strong>“Fizik bizim geçmişi düşünürken, ‘şu tekil olaydan</strong> –mesela Büyük Patlama’dan– <strong>önce hiçlik vardı’ dememize müsaade etmez… Büyük Patlama modelinden çıkarılacak ders, o ilk durumdan önce zamanın olmadığıdır.”</strong></p>
<p>Grünbaum’ın tezini okurken, yine boşlukları düşündüm ben. Hiçliği salt <strong>“mekânsal”</strong> bir durum gibi, cismani ya da ruhani ama illâki <strong>“yer”</strong> kaplayan şeylerin yokluğu gibi algıladığımı anladım hayretle; içi boş bir kova, yıldızsız bir gökyüzü, rüyasız bir uyku geliyordu aklıma; hiçlikte, zamanın da olmadığını kavramam zaman aldı!</p>
<p>Meseleyi ister Büyük Patlama’ya yani on dört milyar yıl öncesine dayandırın; ister Tanrı’nın bundan hepi topu üç bin dört yüz yıl kadar önce Musa’ya yazdırdığı rivayet olunan beş kitaba inanıp, üzerinde yaşadığımız dünyayı altı bin beş yüz yıllık ter ü tâze bir küre sayın, aslında her başlangıç hikâyesi, geriye doğru sonsuz sayıda soruya yer açıyor: <strong>“Başlangıçta ne vardı”</strong>; ve cevap ne olursa olsun, <strong>“Peki, ondan önce ne vardı?”</strong></p>
<p>Holt, bu soruyu “doğal ilâhiyat” okulunun önemli temsilcilerinden ve Richard Dawkins gibi ünlü ateistlerin başrakiplerinden 1934 doğumlu Britanyalı din filozofu Richard Swinburne’e soruyor. Yanan çalıların ardından Musa’ya <strong>“Ben neysem oyum”</strong> diye seslenen Tanrı, <strong>“Peki ben nereden geliyorum”</strong> diye hiç sormuş muydu kendine ve eğer sorsaydı ne cevap verirdi acaba? Tanrı, kendisinin <strong>“şartlara bağlı bir varlık”</strong> olmasının <strong>“ziyadesiyle ihtimal dışı”</strong> olduğunu söylerdi Swinburne’e göre. Okurken, <strong>“Öyle ya, Tanrı bu”</strong> diye mırıldanıyorum, “<strong>rast”</strong> gelmiş bir kul değil nihayetinde! Sonra içimdeki bilgiç ses, <strong>“Senin de bir sebebin var”</strong> diyor. Bu kadar mı özenilir Tanrı’ya!</p>
<p>Biraz da kendimden silkinmek için, Swinburne’den ayrılıp, Dawkins gibi ateistlerin yakın müttefiklerinden birine, 1953 Hayfa doğumlu Britanyalı kuantum fizikçisi David Deutsch’a dönüyorum yüzümü. Deutsch tam benlik konuşuyor: <strong>“Gerçekliğin nihai bir açıklamasının mümkün olduğunu sanmıyorum. Bu, neyi ne kadar açıklayacağımızın bir sınırı olduğunu düşündüğüm anlamına gelmiyor ama. Hiçbir zaman üzerinde ‘BU NOKTADAN SONRA AÇIKLAMA YOK’ yazan bir duvara toslamayacağız. Öte yandan, ‘BU HER ŞEYİN NİHAİ AÇIKLAMASIDIR’ yazan bir duvar da çıkmayacak karşımıza. Esasen, bu iki duvar hemen hemen aynı şey olurdu. İmkânsız olmasaydı ve nihai bir açıklamaya erişseydiniz, bunun niye gerçek açıklama olduğu –gerçekliğin niye böyle olduğu ve başka türlü olmadığı— konusundaki felsefi problem yine de sonsuza dek çözülemezdi.”</strong></p>
<p>Peki ama başlangıçta ne vardı? 1990’larda ABD’ye göç eden, halen Stanford Üniversitesi’nde ders veren 1948 doğumlu Rus teorik fizikçi Adrei Linde’nin <strong>“kaotik enflasyon”</strong> teorisi, biraz da CERN’deki <strong>“Tanrı Parçacığı”</strong> deneyi sayesinde, benim artık bir parça <strong>“yontulabilmiş”</strong> aklımı makûl bir cevaba en fazla yaklaştıran şey belki de. <strong>“Bu teoriyi geliştirirken”</strong> diyor Linde, <strong>“bizimki gibi bir evreni başlatmak için bir gramın yüzbinde biri kadar maddeye ihtiyaç olduğunu keşfettim. Bu, patlayıp, etrafta gördüğümüz milyarlarca milyarlarca galaksiyi oluşturabilecek küçücük bir boşluk yaratmak için yeterliydi.”</strong></p>
<p>Yine boşluk ve aklımda yine <strong>“mekânsal”</strong> büyüklükler… Neyse ki Linde beni sarsmakta gecikmiyor: <strong>“Evrenimizin, başka bir evrendeki biri tarafından sırf canı istediği için yaratılmış olabileceği ihtimalini ihmal edemeyiz.”</strong> Kaçınılmaz soruyu ise haliyle Holt soruyor: <strong>“Laboratuvarda Büyük Patlama’yı yaparsanız, yarattığınız bebek evren birden büyüyüp sizin kendi âleminize yayılmaz mı, insanları öldürmez mi, binaları yıkmaz mı, her yeri kaplamaz mı?”</strong> Cevabı çok seviyorum: <strong>“Merak etmeyin”</strong> diyor Linde, <strong>“Yeni evren kendi içine genişleyecektir. Uzayı öylesine bükülecektir ki, yaratıcısına temel bir parçacık kadar görünecektir. Esasen, onun dünyasında tamamen yitip gitmesi bile mümkün.”</strong></p>
<p>Sonra bir başka bölümde, varoluş meselesini romanlarının baş konusu yapan, Holt’un, ölümünden bir yıl önce konuştuğu Amerikalı yazar John Updike (1932-2009), usulcacık bir fiske konduruyor şakağıma: <strong>“Kusura bakma ama benim sürüngen beynim bu teorilere güvenmeme izin vermiyor. Değil bütün evrenin, sadece Dünya’nın bile bir zamanlar bir bezelye kadar küçük olduğunu hayal etmem imkânsız.”</strong> Ağzımı açıyorum; tam <strong>“Belki de hâlâ bezelye kadarız”</strong> diyecekken vazgeçip, gülümsüyorum sadece. Nihayetinde, 1933 doğumlu Amerikalı teorik fizikçi Steven Weinberg’in söylediği gibi, <strong>“Evreni anlama gayreti, insan hayatını kaba güldürü seviyesinin üzerine çıkarıp, ona trajedinin zarafetinden bir parça kazandıran çok az şeyden biridir.”</strong> Hayatını vakfettiği evreni anlama gayretinde <strong>“epik”</strong> bir yön yerine, trajedinin zarafetini gören Nobelli bir bilimadamının tevazuundan daha öğretici ne olabilir ki? Holt’un kitabını kapatıyorum. Sen, sekizinci kattan düştüğünün ertesi günü, dört ayaklı bir mucize gibi oturuyorsun not aldığım kâğıtların üstünde. Otur. Klavyenin tıkırtısını dinle. Bak, yazmaya başlıyorum nihayet: <strong>Biz senin ölümünü gördük</strong>.<br/><br/><strong>ycongar@mac.com</strong> </p>
</div>

Kaynak: [taraf.com.tr](http://www.taraf.com.tr/yasemin-congar/makale-bir-ihtiyac-olarak-tanri-ve-diger-eksiklerimiz.htm), [web.archive.org (arşiv bağlantısı)](http://web.archive.org/web/20131030011805/http://www.taraf.com.tr/yasemin-congar/makale-bir-ihtiyac-olarak-tanri-ve-diger-eksiklerimiz.htm)
# Ve prens, uyuyan güzeli dudaklarından öper…

*Yasemin Çongar 01.09.2012*

<div class="yazi"><img align="left" alt="Ve prens, uyuyan güzeli dudaklarından öper…" border="0" src="http://www.taraf.com.tr/fotoraflar/makaleler/ve-prens-uyuyan-guzeli-dudaklarindan-oper_4808_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Sönmüş birer volkandı hepsi de. Derken bir pencere açıldı ve biz o pencereden içeri baktık. Homurdandıklarını, patladıklarını, püskürdüklerini, aktıklarını gördük. Kısacık bir süre için bile olsa uyandıklarını gördük. Sonra duruldular, dindiler. İçlerindeki ateşi göstererek bizi sonsuza dek değiştirdikten sonra söndüler. Ruhları ve bedenleri yeniden soğumaya başladı. Ya da biz öyle sandık. Uzun bir uykudan ibaret olan hayatlarının üzerine, açıldığı gibi usulca kapandı pencere. Pancurlar indi. </p>
<p>Biz dışarıda kaldık.</p>
<p>1933 doğumlu Britanyalı nöroloji ve psikiyatri profesörü Oliver Sacks’in kırk yıl önce yazdığı o kitap ve —bence kitap kadar etkileyici olmasa bile— <strong>“sönmüş volkan”</strong> Leonard Lowe (Robert De Niro) ile onu geçici olarak tedavi eden Dr. Malcolm Sayer (Robin Williams) arasındaki güçlü diyaloglarla hafızamıza yerleşen aynı adlı film sayesinde, uzun bir uykudan ancak kısa süreliğine uyandırılabilen hastaların çevrelerine gayet berrak bir ayna tuttuklarını biliyoruz oysa… <strong>Awakenings</strong> (Uyanışlar), uyku mahpuslarının gerçek hikâyesi kadar, kendini uyanık sananlarımızın onların aynasındaki sûretini de anlatır çünkü; kendi çaresiz mahmurluğumuzla yüzleştiğimiz ölçüde, pencerenin her iki tarafını da görebiliriz.</p>
<p>Otuz yıllık uykudan sonra <strong>“Merhaba, benim adım Leonard Lowe. Uzunca bir süre uzaklarda olduğum söylendi bana. Döndüm”</strong> diyen Leonard’ın sesini o filmde işittik ilk kez. Gençliğini ancak topraktan koparılmış bir lahana kadar hareketli geçirdikten sonra, ihtiyar bir kadın olarak nihayet ilk adımlarını atan Lucy’nin, <strong>“Yirmi iki yaşından daha büyük olduğumu hayal edemiyorum. Buna ilişkin hiçbir tecrübem yok. Yıl artık 1926 değil biliyorum ama öyle olmasına çok ihtiyacım var”</strong> dediğini de işittik. Dr. Sacks’in 1960’ların sonunda Bronx’taki bir kronik bakım kliniğinde yaptığı deneyin gerçek sonuçlarını dramatize eden sahnelerde, katatonik hayatlarından uyanan hastaların derin ızdırabını, korkunç spazmlarla sarsıla sarsıla kasılıp kaldıkları kriz anlarından ziyade, telaffuzları bile başlı başına birer mucize sayılabilecek bu uyanış cümlelerinde işittik. Gördük ki, varoluşun dehşeti uyandıkça artıyor.<br/><br/><br/></p>
<h3>Kristal bilyelerin üzerinde yürümek</h3>
<p>Okuması zordu, tercümesi daha da zor olurdu diye düşündüm okurken, anlatmanın büsbütün zor olacağını bilerek başladım yazmaya. Neden okudum, neden anlatmaya çalışıyorum?</p>
<p>Çünkü Will Self’in daha önce yazdığı hiçbir şeye benzemeyen yeni romanı <strong>Umbrella</strong> (Şemsiye), modernist edebiyatın bütün o zorluğuyla birlikte, yegâne mucizesini de yeniden yaratıyor bence. Büyük bölümü bir psikiyatri kliniğinde geçen ve doksan yıla yayılan roman, her biri hakikaten biricik olan en kıymetli varlığımızla bir kez daha buluşturuyor bizi. Marcel Proust, James Joyce ve Virginia Woolf’un vaktiyle edebiyata emanet edip gittikleri o küçücük hazine, <strong>Swann’ların Tarafı’</strong>ndan doksan dokuz, <strong>Ulysses’</strong>den doksan, <strong>Mrs Dalloway’</strong>den seksen yedi yıl sonra, bu kez 1961 Londra doğumlu ve İngilizcede <strong>“İrade Benlik”</strong> anlamına gelen adı gibi anlatımı da hemen her zaman <strong>“iddialı”</strong> olan Will Self’in elinde cisimleşiyor. Yazarın bugüne kadarki <strong>“en karmaşık”</strong> ama bence <strong>“en insani”</strong> romanı <strong>Umbrella,</strong> bir bakıma <strong>“en kolay”</strong> görünen ama aslında “en zor” olan şeyi başararak, kadrini nadiren bildiğimiz o firari cevherin akışına uyduruyor dilini.</p>
<p>Umbrella’yı okumak, Self’in bize doğru yuvarladığı milyarlarca kristal bilyenin üzerinde, düşmeden yürümeye çalışmak gibi bir şey. Zahmetli… Peki, buna değer mi? Bence değer! Bilyelerin ayağımızın altından teker teker kayıp gittiğini hissetmek, o firari cevheri, o en kıymetli varlığı hatırlamanın emin bir yolu zira. Ânın hikmetini hatırlamak için bütün bu zahmete değer.<br/><br/><br/></p>
<h3>Ağzı bozuk, aklı oynaşta bir yazar</h3>
<p>İki metrenin üzerindeki bedenini hep biraz öne eğik taşıyan; 1997’de <strong>Observer</strong> gazetesinin muhabiri olarak seçim gezisini izlemek için bindiği dönemin başbakanı John Major’ın uçağında kokain çekerken yakalanan; <strong>Umbrella’</strong>dan önce yazdığı sekiz romanda insanın bilinç düzeyine sahip şempanzelerle ancak bir şempanze kadar düşünebilen insanları biraraya getirmekten tutun da, dişilerin bedeninin erkeklik, erkeklerin bedeninin dişilik organıyla donandığı bir dünyayı düşlemeye kadar muhtelif tuhaflıkları <strong>“edebi”</strong> kılmayı deneyen; günümüzde flanörlüğün ve daha önemlisi <strong>“flanör düşünce”</strong>nin ender temsilcilerinden olan; kâh grotesk ve süfli, kâh bıçağı en derine saplayacak kadar sahici yazabilen bir adam Self.
                                    	<br/><br/>
<a class="lnk2" href="/web/20130520175405/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/yasemin-congar/makale-ve-prens-uyuyan-guzeli-dudaklarindan-oper.htm), [web.archive.org (arşiv bağlantısı)](http://web.archive.org/web/20130520175405/http://www.taraf.com.tr/yasemin-congar/makale-ve-prens-uyuyan-guzeli-dudaklarindan-oper.htm)
# Çünkü adı soykırım...

*Yasemin Çongar 08.09.2012*

<div class="yazi"><p>Her şeyden ziyade bir <strong>“cevap”</strong> bu. Hasan Cemal’e bu hikâyeyi yazdıran, kitaba bu adı verdiren, kapağına bu fotoğrafı koyduran şey, onun kafasındaki sorulara verdiği basit ve dürüst bir cevap.</p>
<p><strong>“Kaç yaşına geldim, kaç yıldır demokrasiyi, ifade özgürlüğünü savunuyorum, ama hâlâ bazı düşüncelerimi kendime saklamaya devam mı edeceğim? Hâlâ dokunamayacağım kendi tabularım mı olacak? Ya da hâlâ özgürleşemeyecek miyim? Ayıp değil mi Hasan Cemal?”</strong></p>
<p>Hasan Abi soruları sever. Onu yakından tanıyanlar kadar, sanırım <strong>“yakından”</strong> okuyanlar da bilir bunu. Kendi kendiyle konuşurcasına, kendini sorgulayarak, soruların, kırk yılı devirdiği gazetecilik mesleğindeki ana eksen değil sadece, bir bütün olarak varoluşun dingili olduğunu hissettirerek yazar. Onun yazısında hep bir <strong>“iç konuşma”</strong> vardır; hayatın kesintisiz bir akıl ve vicdan muhasebesi olarak da yaşanabileceğini, insanın zor sorularla basit cevaplardan kaçmadığı ölçüde daha iyi bir insan olup, daha iyi bir hayat kurabileceğini hatırlatan bir diyalog. <strong>1915: Ermeni Soykırımı</strong> ile bu iç konuşmayı sürdürüyor Hasan Cemal; bizi cesur sorulara ve dürüst cevaplara davet ediyor.</p>
<p>Mart 2011’de, Los Angeles’taki Kaliforniya Üniversitesi’nde (UCLA), akrabaları 1915’te bu topraklarda can vermiş, şimdi adına <strong>“Ermeni diasporası”</strong> dense de, esasen <strong>“Anadolu’nun diasporası”</strong> olan, her biri bu diyarın evlâdı bir grubun karşısına Türkiyeli bir gazeteci (ve Cemal Paşa’nın torunu) olarak çıkıp konuşmayı beklerken, hazırladığı metinde bir kelimeyi silip silip yeniden yazmasını anlatıyor kitabında.
                                    	<br/><br/>
<a class="lnk2" href="/web/20130520170700/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/yasemin-congar/makale-cunku-adi-soykirim.htm), [web.archive.org (arşiv bağlantısı)](http://web.archive.org/web/20130520170700/http://www.taraf.com.tr/yasemin-congar/makale-cunku-adi-soykirim.htm)
# Rengine bakmazsan, renklerini görürsün

*Yasemin Çongar 15.09.2012*

<div class="yazi"><img align="left" alt="Rengine bakmazsan, renklerini görürsün" border="0" src="http://www.taraf.com.tr/fotoraflar/makaleler/rengine-bakmazsan-renklerini-gorursun_5767_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>
<p>Siyah-beyaz başlıyor roman. Karşıma çıktığı için nasıl müteşekkirim bilemezsiniz.<strong> “Vajinaya bir de buradan bakın”</strong> başlıklı bir yazı yazabilirdim oysa. Zor olmazdı. Vaktiyle, geçfeminizmin en taze ikonası sayılan kadının kendi içine kaçmasının hikâyesi. Kendine baka baka bîhal olmasının ve en sonunda <strong>“tanrıça”</strong> diye kutsayıp, arzın merkezi zannıyla çevresinde dört döndüğü o kuyuya bizzat düşerek kaybolmasının hikâyesi… İlginç mi? Emin değilim. Ama <strong>Vagina: A New Biography</strong> (Vajina: Yeni Bir Biyografi) adını taşıyan bir kitabı kim okumaz? Ben okudum. Hem de en başta, elektronik kitapçıya daha düştüğü saat alıp indirecek kadar ciddi bir merakla… İlk satırlarında, bir <strong>“feminist manifesto”</strong> ile karşı karşıya olmadığımı anlayınca hafiften rahatladım üstelik; <strong>“lotus çiçeği”</strong>nden tutun da, en sıradan argo sözlüğünde bile düzinesini bulabileceğiniz muhtelif namütenasip isimlerine kadar üzerine her tür kisve geçirilmiş bir organın biyolojik, nörolojik, psikolojik biyografisini okuyacağımı sanarak sevindim. Çok geçmeden, hevesimin yerini istihza dozu giderek artan<strong> “Hmmm… Vay canına… Öğrenmenin yaşı yokmuş”</strong>larım aldı ama. Derken <strong>“Bu kadın çıldırmış olmalı”</strong> diye mırıldanmaya başladım. En nihayetinde <strong>“Herkesin vajinası kendine”</strong> noktasına gelip, kitabı bıraktım. Üstelik bunların hepsi, Apple’ın iTunes dükkânı, kitabı <strong>“muzır”</strong> bulmadan, adını <strong>“V....a”</strong>ya dönüştürmeden önceydi.</p>
<p>Bir <strong>“tabuyu kıracağım”</strong> edasıyla yazarken kendi mahremiyetini unufak etmek dışında pek de bir şey kıramayan Naomi Wolf, bu tuhaf sansürden memnundur belki. Ama eserinden memnun olması için pek fazla neden yok, zira bu kitapta, yazarlığı Kafkaesk bir metamorfoza uğruyor sanki. <strong>“İkona”</strong> iken ikoncana dönüşüyor. Daha önce yazdıkları itibariyle, dünyada azbuçuk ciddiye alınırken, birdenbire<strong> “Türkiye Türklerindir”</strong> diyarından hepimizin tanıdığı başka bir kadına benzemeye başlıyor. Sahiden, bir şakanın içine düştüğümü sandım <strong>Vagina</strong>’nın bazı bölümlerini okurken. Şaka değilmiş.</p>
<h3><br/>Hüzün veren bir dekadans...</h3>
<p>1962 San Francisco doğumlu Wolf, kendini <strong>“ikona”</strong> statüsüne taşıyan kitabı henüz yirmi sekiz yaşındayken yazmıştı: <strong>The Beauty Myth: How Images of Beauty are Used Against Women</strong> (Güzellik Mitosu: Güzellik İmgeleri Kadınlara Karşı Nasıl Kullanılıyor). 1990’da belki bir yönüyle <strong>“yeni”</strong> olan ama bugün artık klişe ile klasik arasında duran bir saptama yapıyordu kitap: Güzellik, objektif bir durumu anlatmaz; toplumsal olarak inşa edilmiş bir kavramdır. Ve<strong> “fotoşoplu”</strong> göstergelerin mutlak saltanatı altında yaşayan kadının mutsuzluğu, anoreksiya hastalığından plastik cerrahiye, kozmetiğe bir servet gömmekten eve kapanıp bütün gün uyumaya varan çeşitli tezahürleriyle, aslında bu <strong>“inşa edilmiş”</strong> kavrama kendini uydurma zorunluluğundan ve bunun zorluğundan kaynaklanır<strong>. “Bugün,”</strong> diyordu genç Wolf o ilk kitabında,<strong> “çok daha fazla sayıda kadının daha çok parası, iktidarı, erişimi ve daha önce hiç sahip olmadığımız düzeyde bir hukuki statüsü var ama iş, fiziksel açıdan kendimizi nasıl hissettiğimize gelince, esasen, özgürleşmemiş büyükannelerimizden daha kötü bir hâlde olmamız pekâlâ mümkün.”</strong></p>
<p><strong>Beauty Myth’</strong>ten bu yana Wolf’u hep gözucuyla izledim. Yarı hileli bir şekilde elinden alınacak başkanlık seçimlerine hazırlandığı dönemde, Al Gore’un imaj danışmanlığını üstlenmesi ve ona yaptığı en önemli tavsiyelerden birinin <strong>“Toprak tonlarında ceketler giymelisin”</strong> olması, Wolf’un kendi kitabının içinde ters yola girmiş bir yazar olduğunu düşündürmüştü bana. Daha sonra yazdığı <strong>“feministimsi”</strong> kitapları okumadım. Ama Bush döneminin sıkı muhalifleri arasına girdiği, Amerika’nın giderek faşizan bir yönetime doğru evrildiğini saptadığı ve nihayet <strong>The End of America</strong> ile Amerikan demokrasisinin sonunu ilan ettiği günlerde, Wolf’un sesini işitmemek ve ona –çoğunlukla— hak vermemek imkânsızdı. Sonra…<strong>Vagina </strong>çıktı meydane! Dört başı mamur bir yazıyı haketmiyor belki ama kısa bir özet vereceğim:</p>
<p>Wolf, kırk altı yaşında ve cinsel açıdan gayet tatminkâr bir ilişkinin ortasındayken birden paniğe kapılır. Klitoral orgazmları her zamanki gibi muhteşemdir, ancak<strong> “yarı vajinal-yarı klitoral”</strong> ya da <strong>“karışık”</strong> tâbir ettiği orgazmlar sönükleşmeye başlamıştır; seviştikten sonra eskiden olduğu kadar mutlu hissetmez kendini, renkler daha parlak görünmez gözüne, yatağından seyrettiği ağaçların tepeleri, rüzgârda salınan mahir dansçılara değil de, bildiğiniz ağaç tepelerine benzer. İyi yetişmiş ve hali vakti yerinde her Amerikalı gibi, hekimden hâkimden çekinmeyen bir kadındır Wolf; çareyi muayene odasına girmekte bulur. Meğer bel bölgesindeki omurlar birbirinin üzerine binmiş, bir nevî fıtık oluşmuştur, bel kasları yıllarca spor yapması sayesinde çok güçlü olduğundan ağrı ve hareket zorluğu çekmemekte ama bu deformasyon, kalça bölgesine giden sinirler üzerinde baskı oluşturmakta, bu da, vajinal bölgede bir hissizleşme hali olarak göstermektedir kendini. Uzmanların tavsiyesini dinler, ameliyat masasına yatar, beline kocaman platin çiviler taktırır, büyük ölçüde iyileşir ve zamanla tam kapasiteli orgazmik hazlarına yeniden kavuşur. Bu esnada da kitabının belkemiğini –kötü bir kelime seçimi, biliyorum— oluşturacak büyük hakikati keşfeder.</p>
<p><strong>“New York’un bir numaralı kalça nörologu”</strong> Dr. Jeffrey Cole ona şöyle demiştir zira: <strong>“Her kadının devreleri farklı bağlanmıştır. Bazı kadınların sinirleri vajinada daha fazla dallanıp budaklanır, bazı kadınlarınki de klitoriste. Bazılarınınki anüsle vajina arasındaki bölgede ya da rahim ağzında çok dallanır. Bu durum, kadınların cinsel tepkileri arasındaki farkı kısmen açıklar.”</strong> Bu sözleri, eline erkek eli, gözüne biyoloji kitabı değmemiş saf ve temiz köylü kızı şaşkınlığı içinde karşılar Wolf. Abartmıyorum; aynen kelimesi kelimesine <strong>“Neredeyse sandalyemden düşecektim”</strong> diye anlatıyor: <strong>“Vajinal orgazmla klitoral orgazm arasındaki farkı açıklayan şey buydu demek! Sinirlerin bağlanma biçimi? Kültür değil, yetişme biçimi değil, pederşahî düzen değil, feminizm değil, Freud değil?”</strong> Bununla yetinmeyip, onun şaşkınlığına epeyce şaşırdığını tahmin ettiğim ama bunu kitaptan öğrenemediğim Dr. Cole’a şöyle haykırdığını da yazıyor: “Siz bana Freudyenlerin ve feministlerin ve seksologların on yıllardır tartıştığı bir sorunun cevabını verdiğinizin farkında mısınız?”</p>
<p>Devamı, esasen de kitabın tamamı, Wolf’un bu<strong> “evreka”</strong> ânı üzerine çeşitlemelerinden ibaret diyebilirim. Keşfinin en bariz sonucu olan,<strong> “bazı kadınların şu şekilde, bazılarının da bu şekilde daha fazla haz almasının demek ki fiziksel bir açıklaması var” </strong>çıkarımını haliyle benden daha grafik bir lisan kullanarak defalarca yapması, ve kendisi bunu yazıncaya dek kadınlar tarafından<strong> “keşfedilmediğini”</strong> varsayabildiği<strong> “vajina-beyin bağlantısı”</strong>nın bizim cinsin psikolojisindeki merkezî yerini yine defalarca vurgulaması, Wolf’un<strong> Vagina</strong>’sının en kalıcı iki mesajı bence.</p>
<p>Onun ötesi ise benmerkezciliğin, yapaylığın, kitsch’in, groteskin zirvesine bir tırmanıp bir inerek,<strong> “kalp gözü, vücut dili, tantrik karma vesaire…”</strong> diye diye ilerleyip, Kate Chopin, George Eliot, Christina Rosetti, Gertrude Stein gibi isimler üzerinden edebiyata da maalesef bulaşan, zekâ dozu oldukça düşük ve akademik âlemde bu konuda yapılmış çok daha derinlikli nice çalışmadan bîhabermiş gibi yapan terennümler…</p>
<p>Neyse ki haftamın tek kitabı olarak kalmadı <strong>Vagina</strong>; imdadıma Michael Chabon yetişti.</p>
<h3><br/>Bir parantezde iki hatıra</h3>
<p>Amerika; Washington dolayları: Kızım küçüktü. Anaokuluna yeni gelen bir çocuktan bahsediyordu. Çok hızlı koşuyormuş. Güney Afrikalı’ymış. <strong>“Siyah mı”</strong> diye sormuştum gayrıihtiyari; bir çocukla düşünmeden konuşulmayacağını belli ki bilmeden. Kızım öylece durmuştu bir süre, boş boş bakmıştı. Çocuğun rengine aldırmadığını, onun rengini aslında görmediğini anlamış, utanmıştım. Sonra ciddi bir şey söyleyeceği zamanlarda hep yaptığı gibi pürüzsüz alnını kırıştırarak, <strong>“Hayır, anne”</strong> demişti, <strong>“siyah değil. Daha çok, koyu kahverengiye benziyor.”</strong></p>
<p>Türkiye; Ankara dolayları: Başka bir hayatta, hafsalamda kızımın hayali bile yokken daha, sonradan evleneceğim bir adamla ev tutuyorduk. Bizi süzüp, <strong>“Memleket neresi”</strong> diye sormuştu potansiyel evsahibimiz. <strong>“Balkanlar… Makedon, Boşnak...” </strong>gibilerinden bir şeyler gevelemiştik galiba. <strong>“İyi”</strong> demişti, <strong>“akça pakça insanları severim. Sizden önce Kürtler baktı, vermedim.”</strong> Ev çok güzeldi ama henüz o kadar günahkâr değildik biz; <strong>“Daha farklı bir yer arıyoruz”</strong> deyip ayrıldık adamdan.</p>
<h3><br/>Roman da yaşıyor, metafor da, geçmiş de</h3>
<p>Dedim ya siyah-beyaz başlıyor roman; siyahbeyaz ve rengârenk: <strong>“Beyaz bir oğlan, bir kaykayın üzerinde düztaban, ancak pedalı geriye çevrildiğinde duran frensiz bir bisikletin pedallarını çeviren siyah bir oğlanın omzuna ellerini atmış, onun tarafından çekilerek gidiyordu. Düzlüğün derinlerinde karanlık ağustos sabahı. Lastiklerin tıslaması. Kaykayın tekerleklerinin asfaltın üzerinde pütür pütür açılması. Yaz zamanı Berkeley’den yükselen ihtiyar hanımefendi kokusu; yaseminin dokuz farklı çeşidi ve erkek kedinin fışkırtması.”</strong></p>
<p>1963Washington, D. C. doğumlu romancı Michael Chabon’un kitaplarını biliyorsanız, en azından 2001’de Pulitzer Ödülü kazanan ve Türkçesi Everest’ten Mehmet Harmancı’nın tercümesiyle çıkan, <strong>The Amazing Adventures of Kavalier &amp; Clay </strong>(Kavalier ve Clay’in Akıl Almaz Maceraları) romanını okuduysanız böyle bir giriş şaşırtmayacaktır sizi. Chabon, yeni ve bence bugüne kadarki en iyi romanı <strong>Telegraph Avenue’</strong>da (Telgraf Caddesi), yine atmosfer yaratan güçlü imgelerle, bol ve bazen de aşırı miktarda metafor kullanarak, tarihle bağını ve sosyolojik perspektifini hiç yitirmeden, tabii, en önemlisi de <strong>“sahici” </strong>karakterler yaratıp, onların bireysel hikâyelerini sahici bir dille anlatarak capcanlı bir Amerika portresi çiziyor.</p>
<p><strong>“Telegraph Avenue”</strong> gerçek bir caddenin adı. İki şehir arasında uzanıyor. Bunlardan biri, Kuzey Kaliforniya’da, körfezin karşı yakasından baktığı San Francisco’ya köprüyle bağlanan; Kara Panterler’in doğum yeri ve geleneksel olarak <strong>“siyahların, işçi sınıfının, göçmenlerin, şiddetin şehri”</strong> sayılan, klişeleşmiş ölçüde <strong>“harbî”</strong> Oakland. Diğeri, hemen kuzeyindeki, demokrat ve çevreci beyaz burjuvaların şehri; her şeyden ziyade, Amerikan solunun birkaç kâbesinden biri olarak namlanmış üniversitesiyle tanınan, yine klişeleşmiş şekilde<strong> “hippie”</strong> unvanlı Berkeley. <strong>“Telegraph Avenue</strong>”da işte, Oakland’ın merkezinde başlayıp Kaliforniya Üniversitesi—Berkeley’nin (UC Berkeley) kampus sınırlarında bitiyor.</p>
<p>Chabon’un bu caddenin adıyla vaftiz ettiği roman, 2004 yazının Oakland’ında geçiyor. Ama siyahlarla beyazların, işçilerle burjuvaların, babalarla oğulların, eskiyle yeninin ayrılığı ve birliği üzerine düşünen yazar, esas itibariyle bir <strong>“kavşak”</strong> rolü yüklemiş mekâna. Gerek caddeyi, gerekse caddedeki <strong>“Brokeland Records”</strong> adlı plakçı dükkanını kullanma biçimiyle Chabon, ondan daha<strong> “cılız”</strong> yazarların himayesindeyken bunu unutmaya meyyal duran okura, edebiyatta yerin, sadece olay örgüsü ve atmosfer değil, temel mesele ve duygu açısından da başat bir işlev taşıyabileceğini hatırlatıyor.</p>
<p>Kavşaklar, durduğumuz ve aktığımız, başkalarıyla karşılaştığımız ve onları teğet geçtiğimiz, birbirimizle buluştuğumuz ve ayrıldığımız yerlerdir. Kavşaklarda, tereddüt ederiz; kavşaklarda karar veririz. Chabon’da mekân bütün bu rolleri oynuyor. Zaman ise, takvimlerin kendine işlemeyeceğini, Faulkner’ın <strong>“Geçmiş asla ölü değildir, hatta geçmiş bile değildir”</strong> derken haklı olduğunu bilerek akıyor Chabon için. <strong>Telegraph Avenue</strong>’nun geriye doğru en az yarım asırlık bir nefesi var. Brokeland Records’ın <strong>“başka bir zamana ait”</strong> olan ama tuhaf biçimde <strong>“bu hayata ait”</strong> görünen ikinci el caz plaklarının alınıp satıldığı bir yer olmasıyla güçlenen bir nefes bu. John Coltrane, Charles Kynard, Miles Davis ne kadar eski olabilirler ki… Ve nostalji, geçmişten ziyade aslında hiç geçmemiş, çünkü zaten hiç olmamış bir mutluluğun hayalini kurmak değilse nedir?</p>
<p>Plakçı dükkânını, en iyi arkadaşı Nat Jaffe ile birlikte işleten<strong> “ay suratlı, dağ gibi, hafiften kafası iyi”</strong> Archy Stallings eski bir müzisyen; hem babası tarafından terkedilmiş bir oğlan hem de oğlunu terketmiş bir baba. Nat ve Archy’nin, <strong>“yok olmuş bir dünyanın kayıp ihtişamını ararken buluşan yalnız adamların ligine ait” </strong>olduklarını yazıyor Chabon. Archy’nin siyah, Nat’in beyaz olduğunu okudukça kavrıyorsunuz. İki arkadaşın karıları Aviva ve Gwen de, evlerde ebelik hizmeti veren bir ekip olarak birlikte çalışıyorlar: Eskiyi yaşatmaya uğraşan adamların, yeniyi doğurtan kadınları…</p>
<p>Roman, hem plakçı dükkânının hem ebelik işinin sürüp sürmeyeceğine ilişkin belirsizlik içinde, hayatlarını idame ettirmeye çalışan bu iki çiftin, onların geldikleri ve kurdukları ailelerin çevresinde dönüyor ama Chabon, Oakland ve etrafının, başlangıçta sadece Miwok yerlilerinin yurduyken, önce atlı–tüfekli<strong> “beyaz adam”</strong>ın varması, sonra Pullman’ın yataklı vagonlarında hamallık yapan siyah adamların bir gün trenlerden inmeye başlamasıyla <strong>“renklenen”</strong> beşerî tarihini de, motiflerle bezeli bir perde gibi sahne arkasında asılı tutuyor.</p>
<p>Yer yer <strong>Pulp Ficton</strong>’ı hatırlatan diyaloglar yazan Chabon, karakterlerine, yönetmenin filmlerini izlettirip tartıştırarak Quentin Tarantino’nun önünde doğrudan reverans yapmayı da ihmal etmemiş. Gerek caza, sinemaya, Marvel’ın çizgiromanlarına yaptığı atıflar, gerekse tek bir sahnede, artık ulusal düzeyde yarışmaya karar verince, siyah seçmenlerden kampanya parası toplamak için kente gelen genç senatör Barack Obama’yı bir <strong>“karakter”</strong> olarak kullanıp, bana çok inandırıcı gelen cümlelerle konuşturmak sûretiyle<strong> Telegraph Avenue’</strong>nun hakikatle bağlantısını pekiştiriyor Chabon.</p>
<p>Ama romanın kendi <strong>“hakikati”</strong> başka yerde, Nat’le Archy’nin, Aviva ile Gwen’in ve daha açılış sahnesinde karşılaştığımız ama Nat ile Archy’nin oğulları olduğunu henüz bilmediğimiz Titus ile Julius’un ilişkilerinde gizli. Sizin de <strong>“ırk”</strong> kelimesiyle kirletilmiş,<strong> “öteki”</strong> kavramıyla iğdiş edilmiş bir siyah-beyaz algınız varsa eğer, <strong>Telegraph Avenue</strong>’yu okurken bunun yavaş yavaş değiştiğini hissedeceğinizi sanıyorum. Renk körü olmak gerekmiyor bunun için, arkadaşının renginin adını ancak uzun uzun düşündükten sonra koyabilen bir çocuk gibi ezberden âzâde<strong> “görebilmek”</strong> yetiyor dünyayı. Chabon’un birbirinin rengine bakakalmadığı için, birbirinin renklerini gören sahici karakterleri, ırk-sonrası bir ilişkinin nihayet mümkün olduğunu hatırlatıyor bize. Rengârenk okunuyor roman. Müteşekkirim.<br/><br/><strong>ycongar@mac.com</strong></p>
</div>

Kaynak: [taraf.com.tr](http://www.taraf.com.tr/yasemin-congar/makale-rengine-bakmazsan-renklerini-gorursun.htm), [web.archive.org (arşiv bağlantısı)](http://web.archive.org/web/20131030012505/http://www.taraf.com.tr/yasemin-congar/makale-rengine-bakmazsan-renklerini-gorursun.htm)
# Fetvaya karşı cesur, insana karşı hoyrat

*Yasemin Çongar 22.09.2012*

<div class="yazi"><img align="left" alt="Fetvaya karşı cesur, insana karşı hoyrat" border="0" src="http://www.taraf.com.tr/fotoraflar/makaleler/fetvaya-karsi-cesur-insana-karsi-hoyrat_34_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>Basitleştirmek iyidir. Karikatürü çizilebilir her şeyin. Buna inanıyorum. Ama bir duyguyu, bir fikri, bir inancı, bir ilişkiyi, bir insanı en basit tasvirinden ibaret sanmakta, karakteri karikatüre indirgemekte hoyrat bir yan da var elbet. Basitleştirilmiş ifadenin muhtemel boşluklarını yok sayan bir kesinlik iddiasından, karikatürdeki mizahı görmeyen gözden çekinirim ben. Şiddet tam da orada, o kesinlik iddiasında başlar çünkü. Kesin olan keskinleşir giderek. Keskin olan ise keser, kanatır.<br/><br/><strong>Mizahını yitirmiş muktedirlerden korkarım ben. Yazı da bir iktidardır.<br/><br/></strong><br/>
<h3>İdilin ortasında ölüm yine ölüm</h3>Nehrin güney kıyısı boyunca, o köy senin, bu kasaba benim dolaştık durduk. Huş ağaçlarının yapraklarını dökmesine daha zaman vardı. Toprağın gerçek sahibi olduklarını, bizden öncesini gördükleri gibi bizden sonrasını da göreceklerini bilircesine dimdik duruyorlardı öyle. Bu diyarda meraklısı çok olan asalet bir tek onlara mahsusmuşçasına... Reçina sızdıran incecik çatlakların siyah beneklerle bezediği beyaz narin gövdeleri, yüz bir köpekli o masalı hatırlatmasa, huş ağaçlarını daha fazla ciddiye alabilirdik belki. Trenin penceresinden kendi çizgi filmlerine koşar gibi geçip gittiler. Yerlerini, kozalakları henüz pul pul olmamış dört mevsimlik köknarlar aldı; yaprakları yeni yeni kızaran akçaağaçlar gördük; Noel hiç gelmesin isteyen Berkshire çamlarına baktık.<br/><br/>Nehir Thames’di. <strong>“Hayırlı”</strong> bir iş için oradaydık. Ama aklında açık bir yarayla geziyorsan, İngiliz kırlarının çiyli sükûneti bile kurtaramıyor seni kendinden. Ahmet Altan telefonda ölüm haberleri veriyordu: <strong>“Bingöl’de on asker gitti... Tunceli’de savcı vuruldu.”</strong> Kızımı, adını çok sevdiğim <strong>Cold Ash</strong> (Soğuk Kül) Köyü’nde bir okula bıraktığımız gün, zamanın elle tutulacak kadar kesifleştiği küçük Newbury’den, daha küçük ve daha yeşil Thatcham’dan kaçıp, uzun bir güneş molasında kıpır kıpır oynaşan Reading şehrine attım kendimi. Thatcham’da tren beklerken, istasyonun hemen karşısındaki <strong>Black Swan</strong> (Siyah Kuğu) <strong>“pub”</strong>ında dirsek dirseğe bira içtiğim adamın <strong>“Ölümleri okumak istemiyorum”</strong> diye elime tutuşturduğu gazetede, Afganistan’da öldürülen iki Britanyalı askerin fotoğrafı vardı. <strong>“Daha kaç hayat heba edilecek”</strong> diye soruyordu manşet; ölenlerden biri on sekiz yaşındaymış! Birkaç saat sonra, Waterstones’da aldığım kitapların parasını öderken, <strong>“Daha kaç hayat heba edilecek”</strong> dedi kasadaki oğlan, çantamdan başını çıkaran gazeteye bakarak, <strong>“Doğru soru; Daily Mail ’den beklemezdim.”</strong> Sonra hıçkıran bir sesle güldü: <strong>“İmzalı kitabı almışsınız! Hemen bitecek, eminim. Yeni bir fetva çıkmış. Duydunuz mu?”</strong><br/><br/>Duymuştum. İran’da Ayetullah Hasan Sani’nin yönettiği vakfın, Salman Rushdie’yi öldüren kişiye vereceği ödülü yarım milyon dolar arttırdığını, <strong>“Şeytan Fetvası”</strong> diye sürmanşete taşımıştı <strong>The Independent.</strong> Rushdie’nin, haberi <strong>“laf ü güzaf”</strong> diye geçiştirdiğini ise henüz bilmiyordum. Çarşı içinde, uzun süre kımıldamayacağım bir kuytu buldum kendime; 1947 Bombay doğumlu, Keşmir kökenli Britanyalı yazarın 636 sayfalık hâtıratına gömüldüm.<br/><br/><br/>
<h3>Joseph Anton böyle başlıyor…</h3><strong>“Sonradan, dünyanın çevresinde patladığı ve ölüm taşıyan karatavukların okulun oyun bahçesindeki tırmanma platformunun demirine üşüştüğü sırada, ona eski hayatının artık bittiğini ve yeni, daha karanlık bir varoluşun başlamak üzere olduğunu söyleyen BBC muhabirinin, bir kadın muhabirin, adını unuttuğu için kendine kızacaktı. Onu evindeki özel hattından aramıştı, numarayı nasıl bulduğunu açıklamaksızın. ‘Nasıl bir duygu,’ diye sormuştu, ‘az önce Ayetullah Humeyni tarafından idam cezasına çarptırıldığınızı bilmek?’ Londra’da güneşli bir salı günüydü ama bu soru ışığı söndürüverdi. Şöyle demişti ne dediğini aslında bilmeden: ‘İyi bir duygu değil.’ Şöyle düşünüyordu: Ben ölü bir adamım. Kaç gün daha hayatta kalacağını merak ediyordu ve cevabın muhtemelen tek basamaklı bir sayı olduğu kanısındaydı. Telefonu kapattı ve Islington’da oturduğu teraslı, dar evin en üst katındaki çalışma odasından çıkıp merdivenlerden aşağı koştu. Salon pencerelerinin ahşap pancurları vardı ve saçma bir şekilde onları kapatıp sürgüledi. Sonra ön kapıyı kilitledi.<br/><br/>Sevgililer Günü’ydü ama karısı, Amerikalı yazar Marianne Wiggins’le arası iyi değildi. Altı gün önce kadın ona evliliklerinde mutsuz olduğunu, ‘artık onun yanındayken kendini iyi hissetmediğini’ söylemişti ve evleneli bir yıldan biraz daha uzun bir süre olmasına rağmen, o da bu evliliğin bir hata olduğunu şimdiden biliyordu. Şu anda, vücudu, aldığı haberle adeta içinden bir elektrik akımı geçiyormuşçasına sarsılmış bir halde, evin içinde sinirli bir şekilde dolaşıp, perdeleri kapatıp, pencerelerin kilitlerini kontrol eder ve neler olduğunu karısına da anlatması gerekirken, orada karşısında oturmuş öyle bakıyordu. İyi tepki verdi, bundan sonra ne yapmaları gerektiğini tartışmaya başladı. Biz kelimesini kullanmıştı. Bu cesaret vericiydi.<br/><br/>Eve, CBS televizyonundan gönderilmiş bir araba geldi. Amerikan kanalının Knightbridge’de, Boawater House’daki stüdyolarında, kanalın sabah programına uydu bağlantısıyla canlı katılmak üzere randevusu vardı. ‘Gitmem gerekir’ dedi. ‘Canlı yayın bu, gitmemek olmaz.’ O sabah daha sonra, Bayswater’da, Moscow Road üzerindeki Ortodoks Kilisesi’nde, arkadaşı Bruce Chatwin’in cenaze töreni yapılacaktı. Bruce’un Oxfordshire’daki evi Homer End’de, kendi kırkıncı yaş gününü kutlamasının üzerinden henüz iki yıl bile geçmemişti. Şimdi ise Bruce, Aids’den ölmüştü ve ölüm kendi kapısına da dayanmıştı işte. ‘Cenaze ne olacak’ diye sordu karısı. Ona verecek bir cevabı yoktu. Ön kapının kilidini açtı, dışarı çıktı, gelen arabaya bindi ve onu oradan alıp götürdüler; o sırada henüz bunu bilmediği için, evinden ayrılması her zamankinden daha fazla anlam yüklü gelmemişti ona ama beş yıldır yuvası olan bu eve döndüğünde, aradan üç yıl geçmiş olacak ve o zaman da ev artık ona ait olmayacaktı.”<br/></strong><br/><br/>
<h3>Soru işaretleri siliniverdiğinde…</h3>Haddinden uzun bir alıntı oldu biliyorum. Ama Rushdie’nin <strong>A Memoir</strong> (Bir Hâtırat) alt başlığıyla yayımladığı otobiyografik anlatısı <strong>Joseph Anton</strong> böyle başlıyor ve ben bu girizgâhtaki telaşı, ne olacağını bilmeyip en kötüsünden korkmanın verdiği çaresizlik duygusunu, <strong>“Ben ölü bir adamım”</strong> sözünde iç içe duran tevekkülü ve isyanı, kitabın geri kalanına hâkim olan <strong>“emniyetli”</strong> anlatımdan çok daha insanî bulduğumu söylemeliyim.
                                    	<br/><br/>
<a class="lnk2" href="/web/20130520200800/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</div>

Kaynak: [taraf.com.tr](http://www.taraf.com.tr/yasemin-congar/makale-fetvaya-karsi-cesur-insana-karsi-hoyrat.htm), [web.archive.org (arşiv bağlantısı)](http://web.archive.org/web/20130520200800/http://www.taraf.com.tr/yasemin-congar/makale-fetvaya-karsi-cesur-insana-karsi-hoyrat.htm)
# Kadınla erkek, okurla yazar, âşıkla casus

*Yasemin Çongar 06.10.2012*

<div class="yazi"><img align="left" alt="Kadınla erkek, okurla yazar, âşıkla casus" border="0" src="http://www.taraf.com.tr/fotoraflar/makaleler/kadinla-erkek-okurla-yazar-asikla-casus_5761_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>Klişeyi yapan içindeki hakikattir, klişeyi eriten ise hayat; değişimi demlemekten er geç usanıp kızgın lavlarını dört bir tarafa kusacak olan, hakikatin donmasına zinhar tahammül göstermeyen hayat. Vaktiyle, Terry Eagleton’ın işin kolayına kaçmayı kendine reva görerek, <strong>“ırkçı, Yahudi düşmanı bir hödük, sırılsıklam bir ayyaş, kendinden nefret edip kadınlara, eşcinsellere ve liberallere söven bir küfürbaz”</strong> diye tek cümlede hesabını kestiği Kingsley Amis (1922-1995), o çok meşhur şiirinde kadın şairlerle dalgasını geçerken, aslında yazıyla iki ayrı ilişki biçimini de tarif etmişti. <strong>“A Bookshop Idyll”</strong> (Bir Kitabevi İdili), aşkı çoktan <strong>“okkalamış”</strong> olan erkeklerin gönül meselelerinden bahsetmeksizin de pekâlâ varolabildikleri, kadınların ise aşkı illâki anlatarak kendilerini büyük bir safiyetle <strong>“açıp saçtıkları”</strong> bir şiir âlemini anlatır. <strong>“Baba”</strong> Amis’in yazdığı hemen her şey gibi, buradaki dizeleri de öncelikle <strong>“komiktir”</strong> bence; ve bilerek klişeye yaslanan her yazar kadar Amis de, mizahıyla, klişeyi er geç eritecek olan hayatı işaret eder.<br/><br/>Casus romanı kisvesine girmiş olmasına bakmayın siz; 1948 doğumlu İngiliz yazar Ian McEwan’ın yeni romanı <strong>Sweet Tooth</strong> (Tatlıya Düşkün), aslında kadınlarla erkeklerin, yazarlarla okurların birbirleriyle ve yazıyla ilişkisini anlatma derdine düşmüş bir kitap; <strong>“dert”</strong> bu olunca da, Amis’in şiirinin, zamanında temas ettiği her noktayı hafızama nakşetmiş bir kılçık misali kendini hatırlatmasına şaşırmamak gerek.<br/><br/><br/>
<h3>Edebiyat üzerine bir meditasyon…</h3>McEwan, <strong>“Bütün romanlar casus romanıdır”</strong> diyor bir söyleşisinde, <strong>“ve bütün yazarlar da birer casustur aslında.”<br/><br/></strong><strong>Sweet Tooth</strong>’a <strong>“casus romanı”</strong> demek, galiba ancak bu bakışla mümkün. Yoksa, <strong>“Sweet Tooth”</strong>un, 1970’lerde Britanya İç İstihbarat Servisi MI5 tarafından yürütülen gizli bir operasyonun adı olması da, romanın, Cambridge’de matematik okuduktan sonra MI5 için çalışmaya başlayan çok güzel, çok zeki, aynı zamanda ziyadesiyle naif bir genç kadın olan Serena Frome’un etrafında dönmesi de, McEwan’ın romanını, espiyonajın benim kendimce hep el üstünde tuttuğum edebî coğrafyasına ait kılmıyor doğrusu. McEwan iyi bir <strong>“ilişkiler romanı”</strong> yazmış, iyi bir <strong>“casus romanı”</strong> değil.<br/><br/>Türkçede de çok okunduğundan, uzun uzadıya tarif gereksiz; McEwan, kurmaca zekâsı kadar atmosfer yaratma yeteneğine de, hikâyesi kadar duygusuna da –çoğunlukla— güvenilebilecek bir yazar olduğunu, dış kabuğu sağlam karakterler yaratmakla kalmayıp, onları bazen ince ince soyduğunu, hatta bazen etlerini bile deştiğini, kanattığını <strong>Enduring Love’</strong> dan (Sonsuz Aşk) <strong>Atonement</strong>’ a (Kefaret) kadar birçok kitapta gösterdi bize. Bir McEwan romanına başlarken, kendini <strong>“emin ellerde”</strong> hisseden okur sayısı az değildir. Onların, suçluluk duygusu gibi, korku gibi, saplantı gibi tanıdık McEwan temaları açısından belki biraz hafif bulacakları <strong>Sweet Tooth</strong>’u yine seveceklerini sanıyorum. Nihayetinde, son satırındaki sürprize kadar tıkır tıkır işleyen bir düzenek sunuyor bize yazar; ve okuru, postmodernizmin şu malûm <strong>“metin içinde metin”</strong> oyunlarından ziyade klasik romanlardaki <strong>“mektup”</strong> bölümlerini hatırlatan birkaç uzun parantezde başka hikâyelerin içinden de geçirmesinin haricinde, son derece düz ve akıcı bir anlatımla yapıyor bunu.<br/><br/>Bense her şeyden ziyade <strong>“derdini,”</strong> o dert etrafındaki terennümlerini sevdim romanın. McEwan’la birlikte, Serena’nın aklında gezinerek, zevklerinin ve ihtiyaçlarının basitliğinden yüksünmeyen <strong>“sıradan”</strong> bir okurun yazı ve yazarlarla ilişkisi üzerine düşünebilmeyi sevdim. Serena’nın,MI5’taki işi gereği temas kurduğu genç yazar Tom Haley ile, sadece aralarındaki —yalana dayalı— iş ilişkisini değil, cinsel ve duygusal beraberliği de Tom’un yazdıklarından bir türlü ayrı tutamamasındaki, onun hikâyelerinde inatla ortak hayatlarından bir şeyler aramasındaki sahiciliği sevdim. Tom, Cambridge’de genç yazarlar için düzenlenen bir etkinlikte —tesadüf bu ya, tıpkı kendisi gibi ilk romanını yayımlamak üzere olan “oğul” (Martin) Amis’le birlikte— yeni kitabının son bölümünü okumaya hazırlanırken, <strong>“keşke olay örgüsünü ele vermesen”</strong> diye kendisini uyaran Serena’ya basit bir cevap veriyor: <strong>“Son, daha en başta mevcut zaten… Olay örgüsü diye bir şey yok ki. Bu bir meditasyon.”</strong> Bu cümlelerin aynı zamanda <strong>Sweet Tooth</strong>’un yapısına ilişkin genel bir hüküm verdiğini kavramak için romanın sonundaki <strong>“sürpriz”</strong>i bilmek gerekiyor aslında. Ama McEwan’ın, casusluğun ve aşkın mahremiyetini, edebiyat üzerine, en çok da kendi edebiyatı üzerine bir meditasyon vesilesi yaptığını o sona ulaşmadan da pekâlâ seziyorsunuz. Ben bu meditasyonu sevdim.<br/><br/><br/>
<h3>“Sıradan” bir okur romandan ne bekler</h3>Saygın bir piskoposun —Anglikan esnekliğinin bir lütfu olarak—hayatını dinle sınırlamadan yetişen kızı Serena, aslında sadece <strong>“basit”</strong> romanlar okuyarak mutlu olup, üniversitede edebiyat eğitimi almak istese de <strong>“bir kadında böylesine keskin bir zekâ asla heba edilmemeli”</strong> diyen annesinin ısrarıyla, matematik bölümünü zor bela bitirmesi ertesinde, henüz yirmili yaşların başındayken, kendini MI5’ın kapısında bulur. Cambridge’de hocalık yapan, vaktiyle MI5’a çalıştığını ve bir dönem karşı casusluk yaptığından şüphe edildiğini sonradan öğreneceğimiz, kendisinden epeyce yaşlı ve evli olan sevgilisi Tony Canning, <strong>“casusluk”</strong> kariyeri için bizzat seçip hazırlamıştır Serena’yı; genç kadın, Tony onu tuhaf bir şekilde terk edip, uzak bir diyarda sessiz sedasız kanserden öldükten sonra da kopamaz MI5’tan. Kopamadığı bir şey daha vardır: Okumak.<br/><br/>Üniversite yıllarını anlatırken, <strong>“Okumak, benim için matematiği düşünmemenin bir yoluydu. Daha da fazlası (ya da daha azı mı demek istiyorum?): okumak, düşünmemenin bir yoluydu”</strong> diyor Serena. Sonraki dönemde, <strong>“O şuursuz hâlimle bir şey arıyordum; kendimin bir başka versiyonunu, çok sevdiğim eski bir çift ayakkabı ya da çılgın bir ipek bluz misali içine girebileceğim bir kadın kahraman arıyordum…”</strong> diye de hatırlayacak o günleri: <strong>“çünkü istediğim şey, benliğimin en iyi haliydi, akşamları eskiciden alınmış koltuğunda, kitapların cildi hemen dağılan ucuz baskılarını kamburu çıkmış bir halde okuyan o kız değil, bir spor arabanın kapısını açıp, direksiyondaki sevgilisi kendisini öpebilsin diye eğilen ve onunla birlikte şehir dışındaki bir kaçamağa doğru son sürat ilerleyen o hızlı genç kadın olmak istiyordum.”<br/></strong><br/>Serena bir kadın ve bir okur olarak olgunlaştıkça <strong>“piyasa”</strong> romanlarıyla <strong>“has”</strong> edebiyatı birbirinden ayırmaya başlıyor ama zamanın ona asıl hediyesi, okumak istediği karakterlerin bu ayrımı anlamsızlaştıran bir sahicilik taşıdığını anlamasıdır: <strong>“Bazen alter egom satır aralarından uçuşarak parıldar, Doris Lessing’in ya da Margaret Drabble’ın veya Iris Murdoch’un sayfalarından sevimli bir hayalet gibi bana doğru süzülerek gelir, sonra yok oluverirdi –ben olamayacak kadar akıllı ve eğitimliydi onların versiyonları, ve ben olabilecek kadar yalnız değildiler bu dünyada.”</strong><br/><br/>Bir okur olarak <strong>“naif gerçekçilik”</strong> dediği şeyin peşindedir Serena; bildiği bir sokağın, tanıdık gelen bir kıyafetin, hakiki bir şahsiyetin sayfalardaki varlığı ona güven verir. Borges’i, Barth’ı, Pynchon’ı, Cortazar’ı, Gaddis’i okumayı dener ve bırakır: <strong>“Okurların en asgarisiydim ben. Yegâne arzum, kendi dünyamın ve o dünyanın içindeki kendimin sanatsal biçimlerde ve erişilebilir bir üslûpla bana geri verilmesiydi.”<br/></strong><br/><br/>
<h3>Can sıkmadan, ürkütmeden, sarsmadan...</h3><strong>“Sıradan”</strong> okur Serena’yı, <strong>“iddialı”</strong> yazar Tom’la buluşturan proje, Soğuk Savaş’ın en soğuk yıllarında, Britanya’da özellikle sol entelektüeller arasında <strong>“karşı kampa olan sempatiyi”</strong> sınırlamak ve distopyaların edebiyata hâkim olmasını önlemek amacıyla MI5 tarafından başlatılan bir nüfuz harekâtının parçası. Geçinmekte zorlanan genç yazarlara, bağımsız bir vakıf kisvesiyle ciddi miktarda para akıtan istihbarat örgütü, onların bu yolla daha mutlu, daha az muhalif olmalarını sağlamaya çalışıyor. <strong>“Sweet Tooth”</strong> projesinin hedefindeki Tom’u, vakfa (MI5’e) bağlama görevini Serena üstleniyor. Bu iş için, önce —McEwan’ın da sayfalarına taşıdığı— hikâyelerini okuyor Tom’un, kâh sevip kâh yadırgadığı bu hikâyelerden etkileniyor, sonra onunla tanışıyor ve Amis’in şiirindekini hatırlatan bir edebî uçurumun karşı kıyısından uzanıp tutuyor elini. Tom, gerçek görevini bilmeden Serena’ya, Serena ise görevinin sınırlarında duramadan Tom’a âşık oluyor; beraberlikleri, MI5’ın ideolojik telkinlerinden ziyade, sıradan bir okurun sahici beklentilerinin Tom’un yazarlığını şekillendirmeye başlayacağı bir ortak hayata doğru evriliyor. Sonra bir gün…<br/><br/>Artık o günü de anlatmayayım! Hikâyeyle hakikat arasındaki çizginin, Tom’un okurları kadar McEwan’ın okurları için de bulanıklaştığı pasajlarda, <strong>Sweet Tooth’</strong>un çok katmanlı bir hal aldığını söyleyeyim yetsin. Bu pasajlardan birinde, Serena, bir hikâyesindeki <strong>“matematiksel”</strong> yanlışı düzeltmek için Tom’un daktilosunun başına geçip yazmaya başlıyor, yazıyor, yazıyor ve yazdıkça, edebiyatın ne olduğunu ilk kez kavrıyor sanki: <strong>“Yemek pişirmek gibi bir şey diye düşündüm... Isının, malzemeleri dönüştürmesinden ziyade, saf bir buluş var burada, bir kıvılcım, gizli bir element var. Sonuçta ortaya çıkan şey, parçalarının toplamından daha fazla.”</strong><br/><br/>McEwan da, <strong>Sweet Tooth’</strong>ta parçalarının toplamından daha fazla bir şey anlatıyor bize. Ama Kingsley Amis bu yazının mukim şeytanı madem, yine onun <strong>“gör”</strong> dediği bir şerhle bitireceğim. Adı gibi <strong>“tatlı,”</strong> asla ürkütmeyen, insanın içini kamaştırmayan, fazla sarsmayan, asla kanatmayan bir roman yazmış McEwan. <strong>“Eğer birilerinin canını sıkmıyorsan, yazmanın pek de anlamı yok”</strong> diyen hırçın <strong>“Baba”</strong>ya göre değil vesselam.<br/><br/><strong>ycongar@mac.com<br/></strong><br/>
</div>

Kaynak: [taraf.com.tr](http://www.taraf.com.tr/yasemin-congar/makale-kadinla-erkek-okurla-yazar-asikla-casus.htm), [web.archive.org (arşiv bağlantısı)](http://web.archive.org/web/20131030012036/http://www.taraf.com.tr/yasemin-congar/makale-kadinla-erkek-okurla-yazar-asikla-casus.htm)
# İyi olmak için çok geç değildir belki

*Yasemin Çongar 13.10.2012*

<div class="yazi"><img align="left" alt="İyi olmak için çok geç değildir belki" border="0" src="http://www.taraf.com.tr/fotoraflar/makaleler/iyi-olmak-icin-cok-gec-degildir-belki_2385_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <strong>EX LIBRIS / DÜNYA BUNLARI OKUYOR</strong> adlı köşede yayımlanmıştır.<br/><br/>***</p>Çocukluğumun en vaatkâr kelimelerinden biriydi kriminalroman. Bir anne kelimesi. <strong>“Rafadan yumurta”</strong> sıradanlığında. <strong>“Ben kriminalroman severim”</strong> derdi annem. Böyle yarı Türkçe-yarı Almanca konuştuğu zamanlarda hangisi ne pek anlamazdım.<br/><br/>Sevgisinin delili, sıra sıra kırmızı raflardı. Sigara kokulu sayfaları çoktan koyulaşmış, kesekâğıdına benzemişti o kitapların, sırtları eprimişti; onları bir gelincik tarlası gibi seyrederdim. Elim raflara uzandığında, annemin her an odaya girebileceği duygusuyla ürperirdim biraz; kitaplarıyla oynamama kızardı çünkü. Yine de oynardım. Babamın kitaplarına hiç benzemeyen kapaklarını severdim. Annemin geçmişinden gelmelerini de. O kapaklarda çıplak bir kadın bakardı bana ya da gölgeli bir erkek; kitapların okuyamadığım isimlerindeki ortak kelimeleri bulur —tod, tot, toten— sonra, o kelimeleri sayfaların arasında arardım; her kapağın bir köşesinde “krimi” yazardı ve bu, kriminalroman’dan ziyade kremalı ikindi sürprizlerini hatırlatırdı bana; hemen yanında bir <strong>“G”</strong> harfi olurdu, bütün bu kırmızı-siyah esrar, Gülay’a –anneme– aitti zira, ben o zamanlar Goldmann Verlag’ı nereden bileyim, <strong>“G”</strong> harfine baktıkça suçluluk duygum artar, telaşlanırdım; o vakit, sıralarını bozmamaya çalışarak kitapları raflara geri koyar, en masum halimle kütüphaneden uzaklaşıp, beklerdim. Sigara ve suç kokusu kalırdı ellerimde. Bir anne kokusu.<br/><br/><br/>
<h3>Kırmızı-siyahtan mavi bir karanlığa…</h3>Belki de bütün bir edebiyatın aslında suç üzerine, ceza üzerine, vicdanın hiç hafiflemeyen yükü ve kefaretin kifayetsizliği üzerine olduğunu düşünmeye başlamamdan çok öncesinden itibaren, henüz okumayı beceremediğim günlerde dokunmanın bile beni ürperttiği bu kırmızı-siyah esrarı sevdim ben; suç romanlarını hep çok sevdim. 1965 Dorchester doğumlu Amerikalı yazar Dennis Lehane’in <strong>Live by Night</strong> (Geceleri Yaşa) adlı yeni romanının, daha ilk satırlarından itibaren bana kendimi çocukluk mahalleme dönmüş gibi hissettirmesinde, romanın diyarı olan Boston ve çevresinde —romanın zamanından yetmiş-seksen yıl kadar sonra— epey aşık atmış olmam kadar, bu <strong>“hazır”</strong> sevginin de payı vardır herhalde.<br/><br/>Ama Lehane’in yazısını bugüne dek sadece <strong>“uzaktan”</strong> bilirken, yazdıklarını <strong>“içinden”</strong> bildiğim duygusunu taşımamın arkaplanında “Hollywood etkisi” olduğu da kesin. Nitekim Lehane’in <strong>Gone Baby Gone/Kızımı Kurtarın, Mystic River/Mistik Irmak ve Shutter Island/Zindan Adası</strong> romanlarını okumamıştım ama, bu romanlardan uyarlanan —sırasıyla Ben Affleck, Clint Eastwood ve Martin Scorsese’nin çektiği— filmlerin nedense aklımda mavi bir karanlık olarak kalan gerilimini sevmiştim.<br/><br/><br/>
<h3>Elden bırakılamayan romanların sırrı</h3><strong>Live by Night’</strong>ın hâkim duygusu o üç filmi hatırlatıyor. Ama romanda beni en az bu duygu kadar etkileyen şey, Lehane’in capcanlı anlatımı oldu; onun sokaklarında yürüdüm, mekânlarını soludum, karakterlerini gördüm ve başka başka kişilerle konuşurken seslerinin nasıl değiştiğini işittim.<br/><br/>HBO’nun son dönemde ürettiği en iyi dizilerden <strong>The Wire’</strong>ın birkaç bölümünün senaryosunu yazan; kendi romanlarını senaryolaştırmayı ise <strong>“Bu, çocuğumu ameliyat etmek gibi bir şey olur”</strong> diyerek reddetse de, romanlarından yola çıkarak yapılmış sinema filmlerinde küçük rollerde görünmeyi seven ve ABC ’nin <strong>Castle</strong> dizisinde, Richard Castle karakterinin poker grubundaki yazar arkadaşlarından biri olarak, <strong>“Dennis Lehane”</strong> rolünde sık sık arz-ı endam eden Lehane’in <strong>“sinematografik”</strong> bir dille yazması şaşırtıcı değil elbet. Yine de, kendinden daha genç ya da belki daha tutuk yazarlara, <strong>“Hiç durmayın, oyalanmadan hikâyenin içine dalın”</strong> ve <strong>“Karakterler yaratın, onların birbiriyle çarpışmasına izin verin. İyi bir hikâye böyle başlar. Olay örgüsü, karakterlerin ortaya çıkarılması için bir araçtır sadece…”</strong> diye öğüt veren bu adamın <strong>Live by Night’</strong>a giriş hızı beni çarptı doğrusu; o ilk çarpılma sonrasında, artık kitapla arama hiçbir şeyin girmesine izin vermek istemedim.<br/><br/>Elden bırakılamayan romanların sırrına vâkıf siftahını şu cümlelerle yapıyor Lehane:<br/><br/><strong>“Birkaç yıl sonra Meksika Körfezi’ndeki bir şilepte, Joe Coughlin’in ayakları, içi çimento dolu bir leğene sokulacaktı. On iki silahlı adam, onu denize atmak için kıyıdan yeterince açılmayı beklerlerken, Joe motorun pat patlarını dinliyor ve suyun, teknenin kıç tarafında köpürerek beyazlaşmasını seyrediyordu. O sırada, hayatta bugüne dek başına gelen kayda değer –iyi ya da kötü— her şeyin, Emma Gould’la yollarının ilk kez kesiştiği sabah başladığını anlayıverdi.”<br/></strong><br/>O sabah, Büyük Buhran’ın Amerika için henüz istihdamdaki keskin düşüş gibi erken belirtilerinden ibaret olduğu; resmî yasak sayesinde Mafya’nın en önemli geçim yollarından birine dönüşen kaçak içki imalat ve satışında (bootlegging) ise en kârlı günlerin yaşandığı 1926 yılının bir sabahıdır. Boston’da gayet nüfuzlu ve çocuklarına karşı gayet hoyrat bir polis şefinin küçük oğlu olan Joe Coughlin ile, birlikte <strong>“iş”</strong> yaptığı Bartolo biraderler, şehrin güneyinde gizlice içki satan bir barın arkasındaki kumarhaneyi soyarlar. <strong>“Burası kimin yeri biliyor musunuz siz?”</strong> Hayır; Joe ve Bartololar, soruyu işitene ve soranı tanıyana dek, barın da kumarhanenin de bölgenin en belalı çete reislerinden Albert White’a ait olduğunu bilmiyorlardır. Öğrenirler. Barda içki servisi yaparken, bir anda üzerine doğrultulan üç silaha <strong>“Bir dahaki sefere bana daha etkileyici bir şey göstermeniz lazım”</strong> dercesine büyük bir soğukkanlılıkla bakan <strong>“kış gözlü,”</strong> şeffaf tenli kadının, Albert White’ın <strong>“kolunun süsü ve daha fazlası”</strong> olduğunu da öğrenecekleri gibi! Kadın, Emma Gould’dur; ve o sırada henüz yirmi yaşına basmamış olan Joe, Emma’yı bir türlü çıkaramayacaktır aklından…<br/><br/><br/>
<h3>Suç işlemeyi cazip kılan içsel dürtüler</h3>Edgar Allan Poe, <strong>“Huysuz olmayan biri, şair değildir”</strong> der; biraz da bu sözden yola çıkarak, edebiyatçıların huysuz dehasını (genus irritabile) kriminolojik çözümlemenin derinleştirilmesinde bir araç olarak kullanmayı deneyen sosyolog Vincenzo Ruggiero’nun <strong>Crime in Literature/Edebiyatta Suç</strong> adlı incelemesi birkaç yıl önce Türkçede yayımlanmıştı (Berna Kılınçer’in çevirisi, Everest). Dostoyevski’den Zola’ya, Twain’den Mann’a birçok yazarın eserlerine bakarak, suç üzerine düşünen bu kitapta kendinizi, yazarın deyişiyle <strong>“çok renkli bir suçlu topluluğu”</strong>nun ortasında bulmakla kalmaz, suçun insan tabiatındaki yerini de er geç yine kendi içinize dönerek sorgulamaya başlarsınız. Richard Wright’ın (1908-1960) <strong>Native Son/Vatan Evlâdı</strong> romanında, her zaman siyahlara ait yerleri soyan siyahî hırsızların ilk kez bir beyazın şarküterisini soymayı planlarken yaşadıkları tereddütü hatırlatan Ruggiero, <strong>“Bu soygun yalnızca parayla ilgili değildir, bu hem çiğnemeye can attıkları hem de çiğnemekten korktukları yerleşik kurallara karşı bir meydan okuma olacaktır”</strong> der.<br/><br/>Lehane’in romanını hem bir varoluş biçimi, hem de bir <strong>“meydan okuma”</strong> olarak suç üzerine; dolayısıyla, suç işlemeyi insan için cazip kılan içsel dürtüler üzerine düşünerek okudum ben. Noir’ın bütün iyi numuneleri gibi, <strong>Live by Night</strong> da olaydan ziyade karakteri, suçtan ziyade suçluyu anlatıyor zaten.<br/><br/>Lehane, <strong>“suç”</strong> kariyerinin daha başındayken karşımıza çıkardığı Joe’yu, kendisinden çok daha kıdemli suçlularla, babasının emriyle onu komalık eden polislerle ve cezaevindeki diğer mahpuslarla ilişkileri üzerinden bize tanıtırken, onun müzmin çelişkisini de <strong>“tanıdık”</strong> kılmayı başarıyor. Bir gece-gündüz çelişkisi bu… Joe, heves ettiği ya da belki içindeki vahşetin onu sürekli ittiği gibi kriminal bir hayatı seçip <strong>“geceleri mi yaşayacak”;</strong> yoksa, cezaevinden çıktıktan sonra yerleştiği Florida’da hayatına giren Graciela adlı Kübalı kadının da etkisiyle sık sık düşüneceği üzere, sigorta satıcıları, bankacılar ve kasabanın ana caddesinde yapılan geçit törenlerini ellerinde bayraklarla seyreden bütün o masum ve sıkıcı insanlar gibi, gündüzleri mi?<br/><br/>Lehane’in Joe için verdiği cevapları anlatıp kitapla ve müstakbel bir filmle aranıza girmek istemem. Ama yazarın, romanın başına koyduğu ve hikâyenin bütün çıkış noktalarını tutan iki epigraf var ki, Joe’nun vicdan ve ahlak üzerine düşünürken içinde durduğu ihtimaller evrenini de mükemmel tasvir ediyor. İlki, 1933 doğumlu Pulitzer ödüllü Amerikalı yazar Cormac McCarthy’nin <strong>Blood Meridian</strong> (Kan Meridyeni) romanından ve –malûmu ilam etmek pahasına– bazen birbirinden çok farklı görünen cevapların insanı aynı kapıya çıkarabildiğini hatırlatıyor: <strong>“Tanrı insanları ile savaş insanları arasında çok tuhaf benzerlikler vardır.”<br/></strong><br/>Ben, ikinci epigrafı daha da çok sevdim. Sicilya doğumlu Amerikalı gangster Lucky Luciano’nun (1897-1962) bir sözü: <strong>“İyi olmak için çok geç.”</strong> Lehane, bizi Joe’nun aklında gezdirirken bunu böyle söylemiyor elbette, ama Lucky’nin bu kesin hükmünün, işitene ister istemez sordurduğu bir soru var ki, bizatihî bir cevap sayılır: <strong>“Ya değilse?”</strong><br/><br/>İçindeki karanlıkta müstakbel bir suçun zehirli tohumlarını sessizce çimlendiren nicemize nihai çare olmasa bile, <strong>“İyi olmak için ya henüz çok geç değilse”</strong> cümlesine sığınabileceğimizi düşünüyorum bazen. Bu cümlede gizli olan sorunun inatçılığı da, cevabın gebeliği kadar ümit verici çünkü.<br/><br/><strong>ycongar@mac.com<br/></strong>
</div>

Kaynak: [taraf.com.tr](http://www.taraf.com.tr/yasemin-congar/makale-iyi-olmak-icin-cok-gec-degildir-belki.htm), [web.archive.org (arşiv bağlantısı)](http://web.archive.org/web/20131030011111/http://www.taraf.com.tr/yasemin-congar/makale-iyi-olmak-icin-cok-gec-degildir-belki.htm)
# Arada kalmanın basit hikâyeleri

*Yasemin Çongar 20.10.2012*

<div class="yazi"><img align="left" alt="Arada kalmanın basit hikâyeleri" border="0" src="http://www.taraf.com.tr/fotoraflar/makaleler/arada-kalmanin-basit-hikayeleri_1278_orijinal.jpg" style="border-right-width:10px; border-color:#FFFFFF"/>Gözlerimin önünde, diliyle kimliğiyle karman çorman bir çocuk yetişiyor işte ve koca koca adamların <strong>“tek”</strong> olma, <strong>“bir”</strong> olma sevdası nasıl kesif bir evham veriyorsa bana, bir çocuğun hercai hallerine bakarak aidiyet duygusunun çoğul, gevşek ve nihayetinde zayıf olma ihtimalini hatırlamak da öyle huzurlu bir nefes aldırıyor.<br/><br/>İçine doğduğu arafın adını niye koyar ki insan? Niye ilk iş, tarafını seçer? Âlemin ona reva gördüğü tarife niye ve nasıl sığar?<br/><br/>Biliyorum; bir kimlik, bir dil uğruna; anasından süt emerken işittiği o ilk kelimelerin, hançeresini doğar doğmaz şekillendirmeye başlamış o derin sesli harflerin hürriyeti uğruna, bugün hâlâ kanayan —ve hâlâ kanatan— insanların memleketinde, kimliğin ve hattâ dilin duyguyu hapseden duvarlarından dem vurup, o duvarların ötesini düşlemenin <strong>“vakitsiz”</strong> bir yanı var.<br/><br/>Hikâyeler de vakitsizdir ama; şiir vakitsizdir.<br/><br/>Sevdiğim bir yazarın yeni hikâyeleri, sevdiğim bir başka yazarın eski şiirlerine döndürdü beni. Sahipsizliğin kader kadar karar da olabileceğini, aradakalmışlığın bir değil birkaç ömür sürebildiğini hatırlayarak okudum.<br/><br/><br/>
<h3>İkidilli yazarların yazı dili</h3>
<p>1954 Chicago doğumlu Sandra Cisneros, <strong>“Chicano”</strong> edebiyatının en kudretli yazarlarından biri. ABD’de yaşayan Meksika kökenli yazarların İngilizce, İspanyolca ya da ikisini birlikte yoğuran o çok tuhaf, aynı zamanda çok sahici <strong>“Spanglish”</strong> dilinde ürettikleri edebiyatın, sadece<strong> “eril”</strong> adı <strong>“Chicano”</strong> ile değil, <strong>“Chicana”</strong> olan <strong>“dişil”</strong> adıyla da anılmaya başlaması Cisneros’un etkisiyle oldu. Büyükbabası, Meksika Devrimi’nin neferlerinden olan yazar, 1984’te yayımlanan <strong>The House on Mango Street </strong>(Mango Sokağı’ndaki Ev) kitabıyla büyük gürültü kopardı ve kitap Amerika’daki liselerde taze taze okutuldu. Benim, romana da, hikâye kitabına da, uzun bir şiire de benzeyen, hepsi ve hiçbiri olan, bu kitapla tanışmam da aynı yıl ve <strong>“ders”</strong> icabı olmuştu. Ama Cisneros’un, Chicago’da bir<strong> “Latina”</strong> olarak büyüyen Esperanza’nın çocukluktan kadınlığa uzanan iki dilli, iki ruhlu serüvenini bir iç konuşmanın kırık cümleleriyle kurulmuş lirik hikâyecikler halinde anlatmasından öyle canlı vinyetler ve öyle güçlü bir <strong>“ev”</strong> duygusu kalmış ki hafızamda, kitabın nihayet bu yıl Türkçede (Selin Yurdakul’un çevirisi, Olimpos) yayımlandığını bu yazı vesilesiyle fark edince, liseli —ya da ruhen liseli— okurlara tavsiye etmek istedim doğrusu.<br/><br/>Cisneros’un <strong>“ikidilli”</strong> anlatımını hatırlatan bir karmaşayla yazıyor Junot Díaz; birbirine bağlı hikâyelerden oluşan <strong>This is How You Lose Her’ün</strong> (Onu İşte Böyle Kaybedersin) Cisneros’la ilişkisi ise sadece bu dil benzerliği ve iki yazarın da Amerikan edebiyatının giderek daha güçlü bir bileşenine dönüşen <strong>“Latino”</strong> ruhunu paylaşması değil. Díaz, öyle meseleyi arka planda tutmak, bir gösterip bir kaybettirmek, başka konuların içinden süzüp damıtmak gibi oyunlara hiç girişmeksizin, gözlerini ejderhanın gözlerine dikerek, <strong>“aşk ve aldatmak”</strong> üzerine yazmış bu kitabı; hayatlarımızın alevini, korunu, külünü tam da hikâyelerin başkarakteri Yunior’dan beklenebilecek lakayıt bir tonla, ama o tonun gizleyemediği ve, son tahlilde, kim olduğumuzu, nereden geldiğimizi ilgilendiren yaralara da dokunarak anlatmış.<br/><br/>Kitabın, Cisneros’un Amerika’da çok meşhur olan <strong>“One Last Poem for Richard”</strong> (Richard için son bir şiir) şiirinden dizelerle açılmasını ise, Díaz’ın<strong> “Latin kökenli Amerikalı”</strong> yazarların bir önceki kuşağına yaptığı reverans kadar, iki yazar arasındaki sessiz sözleşmenin işareti de saydım ben.
                                    	<br/><br/>
<a class="lnk2" href="/web/20130520173907/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/yasemin-congar/makale-arada-kalmanin-basit-hikayeleri.htm), [web.archive.org (arşiv bağlantısı)](http://web.archive.org/web/20130520173907/http://www.taraf.com.tr/yasemin-congar/makale-arada-kalmanin-basit-hikayeleri.htm)
# Ölümün içinden hayatı doğurarak...

*Yasemin Çongar 03.11.2012*

<div class="yazi"><img align="left" alt="Ölümün içinden hayatı doğurarak..." border="0" src="http://www.taraf.com.tr/fotoraflar/makaleler/olumun-icinden-hayati-dogurarak_4722_orijinal.jpg" style="border-right-width:10px; border-color:#FFFFFF"/>Romanın sizi, uzaklığı ölçüsünde içinizden kavrayan, kendi gününüze, kendi diyarınıza hem benzeyen hem hiç benzemeyen, tamamen yabancı ve aslında çok tanıdık bir dünyaya doğru götüreceğini yazarın daha ön sayfadaki ithaf cümlelerinden anlıyorsunuz:<br/><br/><strong>“Bu kitapla, doğduğum yerin uçsuz bucaksız kızıl darı tarlalarında gezinen yiğit ve mazlum ruhları hürmetle çağırıyorum. Sizin saygısız evlâdınız olarak, kalbimi oyup çıkarmaya, soya sosunda terbiye etmeye, etini ince ince doğratmaya ve üç ayrı kâseye koyup, onu bir darı tarlasında adak olarak size sunmaya hazırım. Afiyetle yiyiniz!”<br/></strong><br/><br/>
<h3>Dar dünyamın duvarlarına toslayıp...</h3>Nobel Edebiyat Komitesi bundan üç hafta önce, pek çok kişinin tahmin ettiği gibi, gözünü Uzak Asya’ya çevirmekle birlikte, oradan herkesin bu yıl artık kazanmasını beklediği Japon yazar Haruki Murakami’yi değil de, Çinli Mo Yan’ı seçtiğinde, kıymık gibi bir merak içime yerleşti.<br/><br/>Komite, <strong>“Fantezi ve gerçekliği, tarihî ve toplumsal perspektifleri iç içe geçirerek, karmaşıklığıyla William Faulkner’ın ve Gabriel García Márquez’in yazdıklarını hatırlatan bir dünya yaratırken, bir yandan da çıkış noktasını kadim Çin edebiyatında ve sözlü geleneğinde bulduğunu”</strong> söylüyordu Mo Yan’ın; bense onu hiç okumamıştım, <strong>Hong Gao Liang / Kızıl Darı Tarlaları</strong> filminin adını herhalde Berlin Festivali’nde Altın Ayı kazanması sayesinde işitmiş ama filmi görmemiştim; bu filmin Mo Yan’ın romanının ilk iki bölümünden uyarlandığını da bilmiyordum üstelik.<br/><br/>İşin aslı, <strong>Red Sorghum</strong> (Kızıl Darı Tarlaları) diye bir romanın varlığından haberdar değildim. Dahası, İngilizceye <strong>The Garlic Ballads</strong> (Sarmısak Türküleri), <strong>Big Breasts &amp; Wide Hips </strong>(Büyük Memeler ve Geniş Kalçalar), <strong>Life and Death Are Wearing Me Out</strong> (Hayat ve Ölüm Beni Yoruyor): Fransızcaya <strong>Quarante et un coups de canon</strong> (Kırk bir pâre top atışı), <strong>La Carte au Trésor</strong> (Define Haritası): İspanyolcaya <strong>La Republica del Vino</strong> (Şarap Cumhuriyeti), <strong>Cambio</strong> (Değişim) gibi adlarla çevrilen diğer romanlarını da duymamış, okumamıştım; en beteri, Mo Yan diye bir yazarın olduğunu bilmiyordum. Bazen sarsılmak iyi geliyor. Dünyevî sandığı hallerinin yerelliğine, geniş sandığı dağarcığının duvarlarına toslayınca şöyle bir silkiniyor insan; o vakit cehaletini kabullenmek istemeyen hırslı bir çocukla, kim bilir belki hayatını değiştirecek kelimelerle buluşmak için üzerine düşeni yapmadığını kavrayan mahçup bir kadın el ele çıkabiliyor içinizden.<br/><br/><strong>Boşluğa yazılan her kelimenin sonsuz bir ümit taşıdığını biliyorum. Ama okuruna kavuşmamış kelimelerin sabırlı sessizliğini, o sessizliğin derin hüznünü de biliyorum.</strong> İyi de, o müstakbel okur niye illâ ben olayım ki? Peki, neden ben olmayayım? Varsın Türkçede basılmasın, Mo’nun okuyabildiğim dillere ne çok çevrildiğine bakınca, Mandarince bilmemek; elimdeki kalemden dudağıma götürdüğüm fincana kadar her şeyin ta oradan geldiğini düşününce de haritanın bir ucunda duran Çin’in <strong>“uzaklığı,”</strong> elverişli bir mazeret değil zira cehaletim için. Ama bana bu yazıyı böyle yazdıran da, Mo’yu, hiç tanımadığım bir yazarın Nobel almasının kamçıladığı hırs ve merakla okumaya başlamış olmam değil.<br/><br/>Ödülün açıklanmasından ancak iki hafta sonra elektronik kitapçılara geldi <strong>Red Sorghum,</strong> gelir gelmez aldım. Ve Çin’deki baskıcı rejime muhalefet etmediği, hattâ rejimin yanında durmanın imkânlarından yararlandığı için, —bence kesinlikle haklı biçimde— eleştirildiğini artık bildiğim Mo’yla arama <strong>“siyasi”</strong> mesafe koymuş, dolayısıyla içim epeyce soğumuş olarak romana başladım. Nobel’in serpiştirdiği altın tozundan nispeten âzâde bir yerde durup, tenha ve tekin bir okuma yapabilecektim! Ama ne entelektüel merakımın ne siyasi tepkimin soğuk yüzü <strong>Red Sorghum’</strong>a dayanabildi; yanarak, yakarak yazan bir adam Mo; her türlü mesafeyi, kelimelerine geç kavuşmanın verdiği pişmanlık duygusu ile nihayet kavuşmuş olmanın hazzında eritebiliyor.
                                    	<br/><br/>
<a class="lnk2" href="/web/20130520172600/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</div>

Kaynak: [taraf.com.tr](http://www.taraf.com.tr/yasemin-congar/makale-olumun-icinden-hayati-dogurarak.htm), [web.archive.org (arşiv bağlantısı)](http://web.archive.org/web/20130520172600/http://www.taraf.com.tr/yasemin-congar/makale-olumun-icinden-hayati-dogurarak.htm)
# Birinci hazin şahıs ve komşu çocukları

*Yasemin Çongar 10.11.2012*

<div class="yazi"><img align="left" alt="Birinci hazin şahıs ve komşu çocukları" border="0" src="http://www.taraf.com.tr/fotoraflar/makaleler/birinci-hazin-sahis-ve-komsu-cocuklari_7320_orijinal.jpg" style="border-right-width:10px; border-color:#FFFFFF"/>Bilmediğim bir Doğu büyüyor içimde. Hiç beklemediğim şekillerde değiyor bana, değip de geçmiyor üstelik, üzerime kokusu siniyor sanki, tenime nüfuz ediyor ve ben ona dokunamıyorum.<br/><br/>Olmadık yerlerde yakalıyor beni; bir Şanghay gecesinde devâsâ gökdelenlerin rengârenk ışıklı gölgesinde yüzen son model James Bond’a bakarken, filmi unutup şehri düşlüyorum mesela. Mo Yan, Nobel’i kazanmasaydı içine belki de hiç dalmayacağım darı tarlaları, kırmızı başaklarının arasında kendi uzak çocukluğumu bırakmışım gibi <strong>“tanıdık”</strong> geliyor bana, ama ben o tarlaların akşam güneşinde kızıl bir deniz gibi ürperdiğini okuduğumda, tam olarak neyi hatırladığımı, neyi özlediğimi bilmiyorum. Amerikan seçimlerini seyrederek sabahladığım günün yorgun akşamında, Çin Komünist Partisi’nin kongre hazırlıklarını anlatan haberler, aradaki muazzam tezatın, içinde<strong> “özgürlük”</strong> geçmeyen bir cümleyle nasıl anlatılabileceğini düşündürüyor nedense; hâlin, hâllerin bildik isimlerinden uzaklaşıp yeni tariflerine ulaşmak istiyorum.<br/><br/>Doğu, bin bir bilmecesiyle birlikte büyüyor içimde. Her bilmece, binlerce ipucu demek.<br/><br/>Bugün Taizéli Anthony Birader’den bahsedeceğim size; Ko Un’u anlatacağım okursanız. Bir ipin ucundan tutmak ve buralardan bakınca her ne kadar Çin edebiyatına <strong>“yakın”</strong> görünse de, aslında diliyle, duygusuyla ne kadar <strong>“uzak”</strong> düştüğünü yeni yeni anladığım Kore edebiyatının en güçlü seslerinden birine kulak vermek için.<br/><br/><br/>
<h3>Evine bir yabancıyı almanın hazzıyla…</h3>Kelimelerin arkeolojisini hep sevdim ben. Tesadüfen keşfettiğim bir cümlenin beni başka cümlelerin peşine düşürmesini, bir edebiyatçının hiç bilmediğim külliyatı içinde usul usul, kadim bir medeniyetin sırlarına erişmeyi umarak, sabır ve nezaketle kazı yaparcasına ilerlemeyi sevdim. Taizéli Anthony Birader’le de böyle bir <strong>“kazı”</strong>da karşılaştım. Ko Un’u okurken, onu okumamı mümkün kılan adamı da tanımak istedim çünkü.<br/><br/>1933 Gunsan doğumlu (Güney) Koreli şair Ko Un’un seçme şiirlerinden oluşan <strong>First Person Sorrowful</strong> (Birinci Hazin Şahıs) adlı kitap, geçenlerde Britanya’da yayımlandı. Yüz elliden fazla kitap yazdığını, yirmiden fazla dile çevrildiğini, son yıllarda Nobel Edebiyat Ödülü adayları arasında anıldığını bilmiyordum Ko Un’un. Başlangıçta, tek mısralık bir şiirle çıktı karşıma.<br/><br/><strong>“Vay! Tanıdın beni”</strong> diyordu… O kadar. Mısra buydu, şiir bu. Şair, <strong>“Kayan bir yıldız”</strong> adını vermişti şiirine:<br/><br/>Vay! Tanıdın beni.<br/><br/><strong>Gökyüzünde kendine ait yıldızları olan her çocuğun bildiği bir sesle konuşuyordu; boşlukta, bir başına, ve işitildiğinden emin.<br/></strong><br/>O sesi takip edince<strong> First Person Sorrowful’</strong>a ve kitabın iki çevirmeninden biri olan Taizéli Anthony Birader (Brother Anthony of Taizé) ya da sonradan aldığı Korece adıyla An Sonjae’ye vardım. 1942 Cornwall doğumlu Anthony Birader; Oxford’da Ortaçağ ve Modern Diller Bölümü’nü bitirdikten sonra Fransa’ya gitmiş, Taizé Cemaati’ne katılmış, birkaç yıl manastırda keşiş hayatı yaşamış. Protestan ve Katolik gelenekten rahipleri buluşturan bir cemaat bu; dünyevî nimetlerden elini eteğini çeken temsilcileri aracılığıyla, insanlar arasında güven tesis edip, çatışmaları bitirecek bir mesaj yaymaya çalışıyor.<br/><br/>Anthony Birader’i, bugün Kore edebiyatının Batı’da tanınmasını sağlayan en önemli isim yapacak olan seyahat de, bu cemaatin bünyesindeyken, Seul Başpiskoposu Kardinal Kim Sou-Hwan’dan aldığı bir davetle başlamış. 1980’de, otuz sekiz yaşındayken Güney Kore’ye ilk kez ayak basan Anthony Birader, sonraki hayatını Sogang Üniversitesi’nde İngiliz Edebiyatı öğreterek, Korece öğrenerek, kitaplar yazarak ve giderek artan bir yoğunlukla Kore edebiyatını ve Ko Un’un bütün eserlerini İngilizceye çevirerek geçirmiş.<br/><br/>Anthony Birader’in <strong>The Asia-Pacific Journal: Japan Focus</strong> adlı akademik dergide yayımlanan <strong>“The Art and Life of Korean Poet Ko Un: Cross-Cultural Communication”</strong> (Koreli Şair Ko Un’un Hayatı ve Sanatı: Kültürlerarası İletişim) başlıklı makalesini okuyunca, onun Ko Un’la sadece bir şair-çevirmen ilişkisi kurmadığını, Ko Un’u, hem hayatının olağanüstü olaylarının içinden hem de en sıradan hâlleriyle anlatabilecek kadar yakından tanıdığını anlıyorsunuz. Ko Un’un o makaledeki sûretinden söz edeceğim. Ama önce Anthony Birader’in beni çok etkileyen bir yönüne değinmek istiyorum.<br/><br/>Kendini açıkça, bir dile, bir kültüre, bir uğraşa adamış olduğu halde; bütün bunlara belli bir mesafeyle, eleştirerek ve kendi farklılığını sadece hissetmeyip, genel anlamda farkın, farklarımızın kıymetini de bilerek yazabilen biri o. Kore edebiyatına olan sevgisi Koreli yazarların <strong>“yerelliğini”</strong> sorgulamasına engel olmuyor; dünyada ne yazıldığıyla ne söylendiğiyle hiç ilgilenmeyen Koreli okurları ve <strong>“Kore’de çok satan, Kore’de çok okunan, Kore için iyi”</strong> olmaktan ziyadesiyle memnun ama son tahlilde sihrini ülke, kültür, dil sınırı tanımamasında bulan edebiyat âleminin enginliğini de asla kavramayan Koreli yazarları eleştiriyor; edebiyatçının sadece <strong>“kendi milletine”</strong> değil, her insana ve hattâ her insanın baktığı her yıldıza, etrafımızdaki o muazzam kalabalığa ve o muazzam boşluğa söyleyecek bir sözü olması gerektiğini hatırlatıyor.<br/><br/><strong>Asymptote </strong>adlı yeni bir uluslararası edebiyat dergisi var. Internette İngilizce yayınlanıyor; Batı’yla Doğu’yu buluşturan çok dilli, çok milletli bir yazıişlerine sahip; en önemlisi de edebî çeviri üzerine, çevirinin her birimizin hayallerini anadilin tutsaklığından kurtararak özgürleştirebilmesi üzerine düşünen bir dergi. <strong>Asymptote’</strong>ta kendisiyle yapılan söyleşide, bahsettiğim <strong>“yerellik”</strong> eleştirisi kadar, çeviri üzerine anlattıkları, özellikle Fransız filozof Paul Ricoeur’den (1913-2005) ilhamla <strong>“çevirinin mutluluğu”</strong> üzerine söyledikleriyle de, her okur ve her yazar için –ve aslında <strong>“öteki”</strong> karşısında ne yapacağını bilemeden kalakalmış her kul için– bir kapı aralıyor Anthony Birader. Ben, Birader’in Ricoeur’den aktardığı o bölümü kendimce şöyle yazacağım:<br/><br/><strong>“Tercüme etmenin mutluluğu, dilin mutlaklığının kaybedilmesine bağlı olarak, yeterlilikle denklik arasındaki farkı itiraf etmek sûretiyle kazanılır. Bire bir aynı olmayan bir denklik mümkündür… Çevirmen, kendi mutluluğunu dilin misafirperverliğinde bulur o vakit. Dilin misafirperverliği de zaten, ötekinin lisanında ikâmet etmenin keyfi ile yabancı kelimeyi kendi evine kabul etmenin hazzının dengelendiği yerdir.”<br/></strong><br/><br/>
<h3>Aşkın bile komünal olduğu günler…</h3><strong>First Person Sorrowful,</strong> Ko Un’un şiirleri arasında ayrı bir yerde duran, bir şiirden ziyade, şiir üzerine bir makaleyi, hattâ bir manifestoyu andıran şiirden almış adını. <strong>“Birinci Hazin Şahıs”</strong> adlı –yan sütunda tam çevirisine yer verdiğim— o şiir, ritim ve duygu olarak Ko Un’un eserinden apayrı bir yerde dursa bile; şairin –temelini Zen Budizminde bulan— felsefesini teyit eden bir mesaj taşıyor. Birinci tekil ya da birinci çoğul şahsın duvarlarını aşmayı deneyerek, adeta kendi içinden taşıp yükselerek, kendi vücuduna, kendi benliğine yukarıdan bakarak yazıyor Ko Un, ve onu <strong>“Koreli”</strong> bir şair olmanın ötesine taşıyıp, her dilde <strong>“evinde”</strong> kılan şey de bu sanırım. <strong>“Artık çok geç”</strong> diyor mesela <strong>“Tek bir kelime”</strong> adlı şiirinde:<br/><br/>Artık çok geç. / Dünya duydu bile / benim kelimemi / ben onu söylemeden önce. / Solucan duydu. / Solucan bir damla ağladı.<br/><br/>Bize, kendi ölümlülüğümüz kadar, hayatın devamlılığının da buruk bir hediyesi olan bu <strong>“gecikmişlik”</strong> hissini siz de çok iyi tanıyorsunuz, değil mi? Ya, Ko Un’un <strong>“Bir Ânın Çiçekleri”</strong> üst başlığında topladığı mısralarda, bize bölük pörçük hatırlattığı o büyük yalnızlığımızı, ortak çaresizliğimizi?<br/><br/>Güneş batıyor / Bir dilek: / Şişman bir dolunayın altında kurt olmak.<br/><br/>***<br/><br/>Bütün günü başka insanlar hakkında konuşarak geçirdim / yine / ve ağaçlar beni seyrediyor / eve dönerken.<br/><br/>***<br/><br/>Bitkin düşen / annesi uyuyakalmış, / bebek tek başına dinliyor / gece treninin sesini.<br/><br/>***<br/><br/>Yağmurlu bir bahar günü / bir iki kez dışarı baktım / acaba biri yanıma gelir mi diye.<br/><br/><strong>First Person Sorrowful’</strong>daki şiirlerin ekseriyeti, görünür dalgalardan ziyade gizli bir dip akıntısı gibi sürüklüyor okuru. <strong>“Birinci Hazin Şahıs”</strong> ise dalgaları vurgulayan bir şiir. Bir başına <strong>“biz”</strong> diyerek yemin etmenin tuhaflığı, bir zamanlar o yeminleri etmiş olanlarımızın şahsında hazin bir hakikate dönüşüyor ister istemez; bazılarımız, <strong>“ben âşığım”</strong> demenin cesaret gerektirdiği, komünal olmayan her şey gibi aşkın da <strong>“ayıp”</strong> olduğu günleri hatırlıyoruz belki. Ama <strong>“Bahar her zaman kararsızdır”</strong> mısraının, sadece <strong>“kandırılmış”</strong> gençliğimize ait olmadığını da pekâlâ biliyoruz. Dip akıntısı işte tam o noktada içine çekiyor bizi.<br/><br/><br/>
<h3>Hayat dildir, dil hayattır</h3>Dünyanın en üretken şairlerinden biri Ko Un. Türkçeye pek az çevrilmiş; ben sadece Eunk yung Oh’un tercümesiyle Ürün Yayınları’ndan çıkmış <strong>On Bin Can</strong> adlı minnacık bir kitaba rastladım — ki “On Bin Can”ın <strong>Maninbo / Ten Thousand Lives</strong> adıyla otuz cilt halinde yayımlanmış ve adına uygun biçimde, Ko Un’un hayatı boyunca rastladığı binlerce insanın her biri için bir şiir yazarak oluşturduğu dev ve devam eden bir eser olduğunu bilince, hepi topu 143 sayfalık bir numunenin yetersizliğini daha iyi kavrıyorsunuz.<br/><br/>İnsan, niye rastladığı her insanın şiirini yazmak istesin? Cevabı, Anthony Birader’in Ko Un’un hayatı üzerine yazdıklarında buldum. <strong>Maninbo’</strong>nun ilk ciltlerinde anlattığı üzere, Japon hükümranlığı döneminde, çocukların büyüyemeden öldüğü yoksul Kore köylerinde başlamış bir hayat bu.<br/><br/>İkinci Dünya Savaşı’nı kaybedince, Kore yarımdasından çekilen Japonya, yerini kuzeyde Sovyet, güneyde Amerikan ordusuna bırakır malûm. 1950’de de Kore’nin bu iki yarısı savaşa tutuşur. Çocukluğunda bütün yoksunluklara rağmen iyi bir eğitim alan, klasik Çinceyi öğrenen, şiir yazmaya başlayan Ko Un, on yedi yaşındadır savaş başladığında ve katliamlara bizzat tanık olur; yakın akrabalarının, âşık olduğu ilk kızın öldürüldüğünü görür. Cesetlerini taşır, gömer onları. Sonunda, bu dehşetin sesini artık işitmemek için kezzap döker kulaklarına; bir kulağı sağır kalır.<br/><br/>Anthony Birader, Ko Un’un hayatının ikinci evresinde bir Budist tapınağına kapandığını, ardından ustası Hyobong’un peşinden bütün Güney Kore’yi dolaştığını da yazıyor. Hyobong, Japon İmparatoru’na bağlı bir hâkim olarak verdiği haksız ölüm cezalarının azâbını, savaştan sonra kendini dine adayarak çeken bir rahip. Ko Un da, Hyobong gibi dinde teselli aramış ama Budizmi katı yasaklara bağlayan rahiplere duyduğu tepkiyle, 1960’tan sonra dünyevî işlere dönüp öğretmenlik yapmaya başlamış. On yıl sonra, diktatör Park Çung-hi’nin zulmü karşısında duyduğu öfke ve çaresizlikle, dağa çıkıp zehir içmiş.<br/><br/>Ölmeye karar veren ama ölmeyi beceremediği için hayata iki kez yenilmiş bir adam olarak evine döndüğü gün, gencecik bir tekstil işçisinin Seul’de diktatörü protesto ederek, kendini öldürdüğü haberini okumuş ve kararını vermiş: <strong>Bundan sonra intiharı denemeyecek, insanlar intihar etmeyi istemesin diye rejimle mücadele edecektir.<br/></strong><br/>Sonrasında defalarca gözaltı, kitaplarının toplatılması, polis nezaretinde coplanarak diğer kulağında da işitme kaybı oluşması ve nihayet 1980’de yirmi yıla mahkûm edilip cezaevine girmesi var. Hapisteyken, kolaylıkla yargısız bir infaza kurban gidebileceğini görmüş; <strong>“Beni sessiz sedasız, hiçbir kayıt tutmadan öldürebilirlerdi.” Oysa, “her hayatın gayrıresmî bir kaydı olmalı.”</strong> Rastladığı herkes için bir şiir yazarsa, kendince bir kayıt tutabilir belki; her hayatın önünde bir şiirle eğilebilir. <strong>Maninbo</strong> böyle başlamış.<br/><br/>Ko Un’un iki yıl sonra genel aftan yararlanıp serbest kalması, Güney Kore demokrasiye geçince evlenmesi, elli iki yaşında ilk kez baba olması ve nihayet 1990’lardan itibaren pasaport alıp, dünyayı dolaşmasıyla nispeten <strong>“normalleşen”</strong> hayatının, bugün Korecenin en güçlü şairi olarak kabul görmesiyle taçlandığını söyleyerek bu biyografik notu noktalıyorum.<br/><br/>Biraz araştırınca, Ko Un’un 2010’da Uluslararası Yazarlar ve Çevirmenler Kongresi için İstanbul’a gelip, Bilgi Üniversitesi’nde konuşma yaptığını öğrendim. Bülent Somay sağolsun o konuşmanın metnini gönderdi; Ko Un’un da <strong>“ötekinin”</strong> diline kapılarımızı açmak üzerine düşündüğünü biliyorum artık. Bilgi’deki konuşmasında, <strong>“Dil hayattır, hayat dildir”</strong> demiş Ko Un; <strong>“İçgüdüsel olarak, bilinmeyen dillere doğru uzanan bir macerayla tomurcuklanır dil. Diğer dillerle karşılaştıkça dilin hayatiyeti artar; dilin kaçınılmaz olan yeniden doğma iradesi buradadır. Bir çocuk konuşmayı öğrenir öğrenmez, annesinin kucağından inip komşu çocukları görmeye gider.”<br/></strong><br/>Ko Un’un mısralarına böyle saf bir merakla vardım ben. Siz de komşu çocukları görmeye gittiğiniz bir gün, şiirin yurdunun <strong>“evren ve uzay”</strong> ve<strong> “muazzam miktarda zaman”</strong> olduğunu söyleyen bu eski Zen rahibinin mısralarına bir bakın bence:<br/><br/>“Bu kadim memlekette / ayrılmak genişlemek demektir. / Sonsuz bir hayat geçitinde / kimse tek başına var olamaz. Yarın! / Ah, adam olabilir tabii bir adam; başka insanların arasında bir dünya olur ama.”<br/><br/><br/>
<h3> Birinci Hazin Şahıs</h3>Üzgünüm. Aydınlanma öyle güvenilmez bir hâl aldı ki.<br/>Geçen yüzyılın başlarında,<br/>Devrim’den sonra, Sovyet şairleri<br/>sadece “Biz” demeye karar verdiler.<br/>Şairler kendilerinden sadece<br/>“Biz” diye söz ettiler.<br/>Kendilerinden geçmişlerdi.<br/>Onların bu kararı,<br/>kar fırtınaları yüzünden<br/>sokaklara taşamadı<br/>ama kapalı kapılar arkasında<br/>geçerli ve ısrarcı kaldı.<br/>Yeminler ettiler, “Biz” diyerek<br/>bir başına.<br/>“Ben” aynanın içinde<br/>bir yerlerde kaybolmuştu.<br/>Parlak güneşli bir sabah, Mayakovski de<br/>dışarı fırladı bağırarak “Biz” diye.<br/>Sokakların şairiydi o.<br/>Ve “Ben”e izin yoktu hiçbir yerde.<br/>“Ben” kötüydü.<br/>“Biz!”<br/>Sadece “Biz” sahipti sihrin gücüne.<br/><br/>Gökyüzünün alçak basıncı yavaş yavaş daha da alçaldı.<br/>Yaz çiçekleri tarumar edildi bir süre daha.<br/>Devrim devrimi yuttu.<br/>Çocukların futbol oynadığı bütün toplar tek tek söndü.<br/>“Biz”in<br/>gergin havası da söndü aynı şekilde.<br/>Biri çıkıp cesaretle<br/>“Ben âşığım” diye yazdı ama<br/>hâlâ<br/>“Biz âşığız” diye okuma alışkanlığı vardı.<br/>Kışın karları hepten erimemişti.<br/>Bahar her zaman kararsızdır.<br/><br/>Geçen yüzyılın sonunda<br/>Sovyetler Birliği öldü.<br/>Ülkeler birbiri ardına<br/>Varşova Paktı’nı terkettiler.<br/><br/>O zamandan beri<br/>şairlerin hiçbir şeyleri yok “Ben”den başka.<br/>“Ben”le başlayan<br/>her gün, “Ben”le bitiyor.<br/>“Ben” haricinde<br/>hiçbir şey yok.<br/>Tanrı bile bir başka adı “Ben”in.<br/><br/>Bugün, Pasifik Havzası’nın her yerindeki şairler<br/>bitmek bilmez bir çabayla “Biz”in ve “Ben”in hayaletlerini<br/>gömüyorlar dalgalara. Hangi yeni doğumda sıra? Bundan<br/>sonra kim doğacak? Ne “Biz” ne “Ben.”<br/><br/>Her dalga bir dalganın mezarı, bir başkasının rahmidir.<br/><br/><strong>ycongar@mac.com<br/></strong><br/>
</div>

Kaynak: [taraf.com.tr](http://www.taraf.com.tr/yasemin-congar/makale-birinci-hazin-sahis-ve-komsu-cocuklari.htm), [web.archive.org (arşiv bağlantısı)](http://web.archive.org/web/20131030010745/http://www.taraf.com.tr/yasemin-congar/makale-birinci-hazin-sahis-ve-komsu-cocuklari.htm)
# Ben bu işi hepinizden daha iyi yaparım

*Yasemin Çongar 17.11.2012*

<div class="yazi"><img align="left" alt="Ben bu işi hepinizden daha iyi yaparım" border="0" src="http://www.taraf.com.tr/fotoraflar/makaleler/ben-bu-isi-hepinizden-daha-iyi-yaparim_6758_orijinal.jpg" style="border-right-width:10px; border-color:#FFFFFF"/>Çetin Altan’ın yıllar önce bir gün, onun da bir yazar olmayı düşlediğini bildiği oğluna <strong>“Yazarlar kasap gibidir”</strong> diyerek <strong>“yol gösterdiğini”;</strong> bir süre sonra, Yaşar Kemal yanlarına geldiğinde, ona <strong>“Sen söyle Yaşar, yazarlık nasıldır”</strong> diye sorduğunu, Yaşar Kemal’in de o kocaman sesiyle <strong>“Yazarlık kasaplık gibidir Çetin”</strong> diye, konuşmanın öncesini bilmeden tekrarladığını Ahmet Altan her seferinde çok gülerek ama, aynı zamanda, iki yazarın ortak tarifine tecrübeyle sabit bir onay vererek anlatır. Benim için bu konuşmayı sanki bizzat işitmişimcesine canlı kılansa, Ahmet Altan’dan birkaç kez dinlemiş olmam değil, Çetin Altan’la Yaşar Kemal’in tarifini bir kez duyduktan sonra, yazarlığın başka hiçbir mesleğe kasaplık kadar benzemediğini kabullenmemdir belki de.<br/><br/><br/>
<h3>Onu yaptığınız sırada başka hiçbir şeyin…</h3>Bir <strong>“kasabın”</strong> son romanını okuyorum şimdi. 2009 ilkbaharında The Paris Review’nun sorularına cevaben anlattıkları, kimden söz ettiğim konusunda olmasa bile, neden söz ettiğim konusunda ipucu verebilir.<br/><br/><strong>“Ben grafomanyağım, yazmadan duramıyorum”</strong> diyen bir adam bu; yazarlığın iki ayrı halinden dem vuruyor o söyleşide; otuz yıl boyunca romancılıkla birlikte sürdürdüğü gazete yazarlığından <strong>“zanaatkârca bir zevk”</strong> duyduğunu söylüyor; zira makale yazmak çok kolay onun için, yorulmadan ve fazla önemsemeden yapıyor gazete yazarlığını;<strong> “ama”</strong> diyor <strong>“romanlar bana bu keyfi vermez.”</strong> Duraksıyorsunuz. Meramını anlamanız için, romancılıkla gazetecilik arasında, belki sanatla zanaat arasındakine benzer bir fark olduğunu hatırlamanız gerekiyor. Ama bu fark da <strong>“keyifsizlik”</strong> halini tam açıklamıyor, zira yazarımız söyleşinin bir başka yerinde roman yazmaktan söz ederken, <strong>“Sanat seks gibidir”</strong> diyecek bu kez, <strong>“Onu yaptığınız sırada başka hiçbir şeyin önemi yoktur.”</strong><br/><br/>Bunu böyle hissetmeyen, kendini yarattığı dünyaya her şeyiyle vermeyen, o dünyanın içinde kendi özerk zamanını, bedenini, kimliğini unutarak kaybolmayan, bu unutuşun keyfini sürmeyen hakiki bir edebiyatçı olabilir mi?<br/><br/>Bir yandan, evet, hakiki bir edebiyatçı var karşımızda, edebiyatı şehvetle seven bir adam, ama bir yandan da <strong>“Kurmaca sürekli bir eziyet ve utanç kaynağıdır benim için”</strong> diyor: <strong>“Bir kitapçının önünden geçerken parmaklarımı şaklattığım gibi bütün kitaplarımın bütün sayfalarının silineceğinin, böylece onları yeniden ve bu kez gerektiği gibi yazmaya başlayabileceğimin fantezisini kurarım.”<br/></strong><br/>Yazıya ilişkin her <strong>“keşke”</strong> beni biraz sarsar ama böylesine devâsâ bir <strong>“silgi”</strong> özlemini kavramakta gerçekten zorlanıyorum. İnsan çocuklarını değiştirmek ister mi? Hayatının eserini, yutkunup kurtulmak istediği bir ukte gibi taşır mı içinde? The Paris Review’da Belinda McKeon benzer bir huzursuzlukla sormuş sanki: <strong>“Kendi romanlarınızdan nefret mi ediyorsunuz hakikaten?” </strong>Yazdıklarını sevmeyen bir yazar olabilir mi? Yazdıklarını sevmeye sevmeye yazmayı sürdürebilir mi insan?<br/><br/>Önce <strong>“Evet!”</strong> diye cevaplıyor yazarımız, <strong>“romanlarımdan nefret ediyorum. Samimi söylüyorum. Kimse bana inanmıyor ama bu doğru. Romanlarım bir mahcubiyet ve derin bir utanç kaynağı.”</strong> Sonra <strong>“gerçeğe”</strong> geliyor sıra ve tabii, her çıplak şey gibi gerçeğin de çekici olduğu kadar ürkütücü bir yanı var: <strong>“Benim romanlarım kuşkusuz başka herkesin romanlarından daha iyidir ama benim için yeterince iyi değiller.”<br/></strong><br/>Bu son cümlenin <strong>“kibrini”</strong> seviyorum ben. Yazarlık, kâh satırı kemiğin tam ortasına indirircesine korkusuz, kâh bıçağın sivri ucuyla deriyi dokudan ayırırcasına sakin yapılan bir iş, ama hep gözü keskin, bileği sağlam, yüreği paralanmaz olmayı gerektiriyor sanırım; kararlılık ve özgüven gerektiriyor; <strong>“ben bu işi hepinizden iyi yaparım”</strong> demeyen, diyemeyen bir yazar nasıl yeterince kararlı, yeterince güvenli olabilir ki; diğer yazarlardan daha kudretli olduğuna inanmayan, kendi eserini bütün arazları ve zaafıyla çok iyi tanırken dahi, o eserin başka herkesinkinden daha iyi olduğuna hükmetmeyen bir romancı yola nasıl devam eder? Hem niçin devam etsin? Eserinin üstünlüğüne kendini bile <strong>“inandıramayan”</strong> bir yazar —hele bir de yazmadan duramıyorsa— her yeni cümlede kendi mutsuzluğunu biraz daha emzirmiş olmaz mı zira, her yeni kitabıyla kendine daha derin bir uçurum kazmaz mı?<br/><br/>Sorular dinlensin biraz! Şimdi roman molası.<br/><br/><br/>
<h3>“Son bir kez âşık olabilmek isterdim”</h3><strong>“Billy Gray en iyi arkadaşımdı ve ben onun annesine âşık oldum. Bütün bunlar yarım asır önceydi. Ben on beş yaşındaydım, Bayan Gray ise otuz beş. Böyle şeyler kolay söyleniyor, çünkü utanma duygusu yok kelimelerin ve hiçbir şeye şaşırmıyorlar. O hâlâ hayatta olabilir. Kaç yaşındadır şimdi, seksen üç mü, seksen dört mü? Bugünlerde pek harika bir yaş değil bu. Peşine düşsem ne olur? Bu bir macera olurdu. Yeniden aşkı hissetmek isterdim, sadece bir kez daha âşık olmak isterdim…”</strong><br/><br/>Böyle davetkâr başlıyor kitap. Bir hatıralar denizine düştüğünüzü seziyorsunuz. Sizi kendine çeken bir güç var derinde ve suyun tekinsizliğini yine en iyi yazarınız biliyor:<br/><br/><strong>“Bunların hatıralar mı icatlar mı olduğunu söyleyebilecek durumda değilim. İkisi arasında fazla fark yok zaten, eğer herhangi bir fark varsa tabii. Bazıları gelip geçerken farkında olmaksızın her şeyi uydurduğumuzu söylüyor, süslüyormuşuz, allayıp pulluyormuşuz, ve ben de bu görüşe hak vermeye meyyalim; Hafıza Hanım ikiyüzlülükte muazzam ve mahirdir zira. Geriye baktığım zaman her şey akışkan, bir başlangıcı yok ve herhangi bir sona doğru ya da benim nihai bir nokta olduğunu anlamanın ötesinde tecrübe edebileceğim herhangi bir şeye doğru da akmıyor.”</strong><br/><br/>Yirmi yaş büyük bir kadınla kurduğu yeni yetme ilişkiyi özleyerek hatırlayan anlatıcı, romanın şimdiki zamanında altmış beşine varmış olan Alexander Cleave –kısaca Alex— adlı bir aktördür. <strong>“Zaman”</strong> ve <strong>“Hafıza”</strong> müşkülpesent iç mimarlar gibidir onun gözünde; sürekli olarak eşyaların yerini değiştirirler, mekânı silbaştan tasarlar ve hangi odanın kime verileceğinde bir türlü karar kılamazlar sanki. Hatırlamakla icat etmek, Alex’in zihninde kolkola ilerlerken, ergen bir aşkın yarım asır boyunca cevapsız kalmış soruları kadar, on yıl önce canına kıyan kızı Cass’in hayatının ve ölümünün sırrına erememiş olmak da, nereye varacağı belirsiz, açık uçlu cümlelerle dokur artık yaşlanmakta olan aktörün iç konuşmalarını.<br/><br/>Axel Vander adında ünlü bir edebiyat eleştirmeninin hayatını yansıtan bir filmde <strong>“Axel”</strong> rolünü üstlenen Alex, bir yandan da kendi hâtıratını yazmakta, kamera karşısında mesleği gereği <strong>“bir başkası”</strong> olurken, kalemi eline aldığında bu kez geçmişte yaşadıklarını <strong>“bir başkası”</strong>nın başına gelmiş olaylarmışçasına kendine uzak bulabilmektedir. Tanıdığı insanlar sanki hayatına değil de rüyalarına girmişlerdir. İlişkileri kaderden ziyade hayalgücünün bir marifetiymiş gibi, onlara zihninde bile dokunamamaz artık. Her şeyin üzerini incecik bir tülle kaplayarak ilerleyen zaman, hepimize yaptığını Alex’e de yapar; eski <strong>“Alex”</strong>lerle arasına girer. Sonuçta, <strong>“ek yerleri tutmayan, paramparça”</strong> bir adam gibi izleriz onu. Kızının niye ve nasıl intihar ettiğinin bilgisine, filmde canlandırdığı karakterin –Axel’in Alex’ten farkı birkaç harfin yer değiştirmiş olmasındadır nihayetinde—hayat hikâyesi sayesinde varacağını sezeriz.<br/><br/>Alex, on beş yaşındayken, nisan ayının herkesten ziyade genç oğlanların damarlarından akan oyunbaz güneşinde, sokaktan aşağı kayarcasına giden bir bisikletin üzerinde, birden etekleri rüzgârda savrulunca, bir an, kısacık bir an için eskinin o ipeksi iç çamaşırlarını açıkta bırakan <strong>“yarı çıplak”</strong> haliyle gördüğü ışıklı serabın Bayan Gray olup olmadığından emin değildir. Ama bunun ilk karşılaşmaları olduğuna inanmak ister. Rollerin cinsiyet değiştirdiği bir Lolita macerasını andıran ilişkinin hâtırası ise, aradan geçen yıllara rağmen, tutkunun nesnesinden bağımsız inadı sayesinde silinmez. Yarım asır sonra hâlâ <strong>“benim Celiam”</strong> diye adını sayıkladığı kadına nasıl dokunduğunu, bir kadını ilk kez çırılçıplak gördüğü andaki —<strong>“Rubens bunun hesabını versin”</strong> dedirten— mutedil hayalkırıklığını, herhalde her şeyden çok, görmüş geçirmişliğinden etkilendiği o vücudun kuytularında nasıl kaybolduğunu en ince ayrıntısına dek hatırlar Alex; bize de anlatır. Celia’nın, oğlunun arkadaşını niye baştan çıkardığı sorusunu cevaplamak ise, romanın sonunda <strong>“Bitemeyeceğini sandığım bir şey bitmişti”</strong> diye hıçkırıklar içinde geceye gömülen çocuğun değil, onun dönüştüğü adamın harcı olabilir ancak. Bazı cevaplara bir tül perdenin arkasından bakmak isteriz.<br/><br/><br/>
<h3>Medeniyetin en büyük icadı…</h3>Sayfa editörünün birazdan bu yazının alnına mıhlayacağı yazar fotoğrafına bakacaksınız tabii, ama bakmasanız bile, <strong>“Alexander Cleave”</strong> ve <strong>“Cass”</strong> adları, bir ihtimal, hangi yazardan bahsettiğimi çoktan anlatmıştır size. 1945 Wexford doğumlu İrlandalı yazar John Banville’in birçok romanı, Türkçede de nefes alıp veriyor çünkü. Alex’le Cass’i <strong>Eclipse / Güneş Tutulması</strong> (Suat Ertüzün’ün tercümesi, Can Yayınları) romanından hatırlıyor olabilirsiniz. <strong>Shroud’</strong> u (Kefen) okumuş olanlar ise Cass ile Axel Vander’ın ilişkisini biliyorlardır. Banville’in bu yaz yayımlanan on altıncı romanı <strong>Ancient Light</strong> (Kadim Işık) —ancak okurken kavrayabildiğim şekilde— <strong>Eclipse</strong> ve <strong>Shroud’</strong> la üçleme oluşturuyor, ancak diğer ikisi gibi bu da, tek başına ayakta duran bir roman.<br/><br/>Bense <strong>Ancient Light’</strong>ı bırakıp, Banville’in <strong>“kasaplığına”</strong> dönmek istiyorum… Romanlarının yanı sıra, belki bini aşkın gazete makalesi, deneme kitapları, altı piyes, sonuncusu George Moore’un bir novellasından uyarladığı ve Glenn Close’un olağanüstü rolüyle hemen hatırlayacağınızı sandığım <strong>Albert Nobbs</strong> olmak üzere hatırı sayılır senaryolar da yazan, dahası, 2006’dan beri Benjamin Black takma adıyla altı polisiye roman kaleme almış olan Banville’in <strong>“yazarlık”</strong> tarifleri, bu işin kasaplıkla benzerliği üzerine düşünmemi kolaylaştırıyor çünkü. Kırılganlığın, duygusallığın, nedense kimi yazarların kendilerine pek yakıştırdığı <strong>“gönül gözlü, kelebek kanatlı”</strong> bir zarafetin pek yeri yok bu tariflerde. Tevazu var, kibir var.<br/><br/><strong>The Paris Review</strong> söyleşisinde, romanlarının ona hissettirdiği gurur ve mahcubiyeti tek cümlede ifade edebilen Banville, aslında bunu hep yapıyor; 2005’te <strong>The Sea / Deniz</strong> (Hasan Kaya’nın tercümesi, Can Yayınları) adlı romanı Man Booker Ödülü’nü kazandığında hem<strong> “okunması imkânsız kitaplar yazdığı zamanlarda onu terk etmeyen yayıncılarına”</strong> teşekkür etmiş, hem de <strong>“Booker’ı bu kez bir sanat eseri kazandığı için memnunum”</strong> demişti.<br/><br/>Tevazu ve kibir, sanıldığının aksine birbirinin tezatı değil, bence tamamlayıcısı olan, birbirine benzeyen, birbirini doğuran iki duygu; ve sanırım, yazarlığın mayasında ikisinden de bulmak mümkün. Yenilginin öğrettiği tevazudan, mutlaka yeneceğine inanmanın kibrini üretmeyen; yenilgiyi de, yenme azmini de aynı ruhta, aynı bedende taşıyamayan bir insan odasında tek başına saatlerce, günlerce, yıllarca inatla yazmayı nasıl sürdürür? Yazı masasının başındayken kendini tanrı sanmayan bir kul, nasıl hayatın içinden yeni hayatlar, dünyanın içinden yeni dünyalar yaratabilir ki…<br/><br/>Banville, roman yazarken <strong>“hazdan ziyade ıstırap”</strong> duyduğunu söylüyor ama, gerçekten<strong> “iyi”</strong> yazdığı anları anlatan bir tarifi var ki, hazzın sesini işitiyorsunuz. Kristal bir şarap bardağının incecik ağzına bir fiske kondurduğunuzdaki çınlamayı anlatıyor size: <strong>“Hakiki bir cümle yazabildiğimde, o muhteşem tınıyı yakalıyorum.”<br/><br/></strong><strong>“Kasaplık”</strong> bunun neresinde?<br/><br/>Okuyun: <strong>“Cümle, medeniyetin en büyük icadıdır. Bütün gün oturup kelimeleri tek tek birbirine eklemek sûretiyle bu olağanüstü dizileri oluşturmak harikulâde bir şeydir. Daha iyisini isteyemezdim hayattan. Tanrısallığa ancak bu kadar yaklaşabilirim.”</strong> Ve okuyun:<strong> “Ben kibirliyim ve aynı zamanda hiddetliyim de. Burada dürüst olmaya çalışıyorum. Şefkatli bir romancı rolü oynamayacağım size. Sanat zor iştir. Duygu meselesidir ama duygusallık meselesi değildir. Bunu kendim için yaparım ben. Tesadüf şu ki, kendim için yaptığım bu şey, bazen başka insanların tecrübeleriyle, duygularıyla, arzularıyla ortak bir tınıda buluşur. Bir tür mucizedir bu… Çalışırken başka hiçbir şey umrumda olmaz, hatta kendim bile. Bütün dikkatimi sayfadaki şeyin yapımına veririm. Gerisi sadece şeylerdir —bunlar hayat şeyleri de olsa fark etmez.”<br/><br/></strong><strong>Ancient Light’</strong>a adını veren kadim ışık, uzak galaksilerden<strong> “bir milyon – bir milyar – bir trilyon!”</strong> kilometre katederek ulaşıyor bize ve bu, Banville’in dediği gibi, <strong>“her nereye baksak, aslında geçmişe baktığımız anlamına geliyor.”</strong> O kadim ışığı, o inatçı geçmişi sayfada ebedîleştiren bir kelime ustası için <strong>“hayat şeyleri”</strong> ne ki!<br/><br/><strong>ycongar@mac.com</strong><br/>
</div>

Kaynak: [taraf.com.tr](http://www.taraf.com.tr/yasemin-congar/makale-ben-bu-isi-hepinizden-daha-iyi-yaparim.htm), [web.archive.org (arşiv bağlantısı)](http://web.archive.org/web/20131030012408/http://www.taraf.com.tr/yasemin-congar/makale-ben-bu-isi-hepinizden-daha-iyi-yaparim.htm)
# Makinenin hakikati, insanın zehri

*Yasemin Çongar 01.12.2012*

<div class="yazi"><img align="left" alt="Makinenin hakikati, insanın zehri" border="0" src="http://www.taraf.com.tr/fotoraflar/makaleler/makinenin-hakikati-insanin-zehri_1175_orijinal.jpg" style="border-right-width:10px; border-color:#FFFFFF"/>Bazılarımız adını bile duymadık, çoğumuz hikâyesini okumadık, aramızdaki en müzmin meraklılar müstesna hiçbirimiz onun aklının eseri üzerine etraflıca düşünmedik belki ama bir ucundan hayatımızı değiştirdi bu adam. Dünyayı değiştirdi. Yaşasa, şimdi yüz yaşında olacaktı. İnsana karşı bunca gaddar olmasa insan,<strong> “makbul”</strong> saymadığı kimlikleri bir kahra dönüştüren kurallar koymasa devlet, kimbilir belki o da uzun yaşayacaktı; bütün bir asrı devirmese bile, en azından, başlangıcında yer aldığı devrimin hayatlarımızı nasıl değiştirdiğini görmeye yetecekti ömrü.<br/><br/><strong>“Matematik,”</strong> der Bertrand Russell, <strong>“ona bakmasını bilen gözler için, sadece hakikati barındırmaz içinde, eşsiz bir güzelliği –soğuk ve sert bir güzelliği– de barındırır, tıpkı bir heykelinki gibi.”<br/></strong><br/>Manchester’da bir park vardır; Sackville Parkı. O parktaki, banklardan birinde, bronzun soğuk ve sert güzelliği içinde, bir adam oturur. Bir elma tutar elinde. Ayaklarının dibinde Russell’ın bu sözü yazar. Cümlenin üzerinde ise adamın adı:<br/><br/><strong>“Alan Mathison Turing: 1912-1954; Bilgisayar Biliminin Kurucusu, matematikçi, mantıkçı, savaş zamanının şifre kırıcısı, önyargı kurbanı.”<br/></strong><br/><br/>
<h3>Kimyası, elektriği ve yazılımıyla aşk</h3>Turing’in ayaklarının dibine bir ilk roman taşıdı beni: <strong>A Working Theory of Love</strong> (Aşkın Taslak Teorisi). Yazarı, 1974 Arkansas doğumlu Scott Hutchins, on dört yıldır San Francisco’da yaşıyor, Stanford Üniversitesi’nde yaratıcı yazarlık dersi veriyor ve bir söyleşisinden kopya çekerek söylersem, <strong>“teknoloji ve teknolojinin bizi nasıl değiştirdiği (ya da değiştirmediği)”</strong> sorusunun tam ortasından yürüyerek başladığı bu romanda, asıl, <strong>“kullanım tarihinin geçtiğini hissettikten çok sonra, hâlâ hayatın içinde başıboş bir gezgin gibi kalma hâlinin,”</strong> üstelik de bu hâle otuzlu yaşlarda varmanın neye benzediğini anlatıyor. Çıkış noktası bu olabilir, ama Hutchins, insanın içine doğru açılan engin bir coğrafyayı yer yer öyle sakin, öyle sabırlı adımlarla katediyor ki, doğrusu ben bu iki soruda özetlemek istemem <strong>A Theory of Love’</strong>ı.<br/><br/>Romanın merkezinde Hutchins’in bir tür alter ego’su olduğunu düşündüren, onun gibi otuzlu yaşların sonuna yaklaşmış, onun gibi Arkansas kökenli ama şimdi San Francisco’da <strong>“yerlileşmeye”</strong> başlamış ve sanırım bir dönem onun da kendini kaptırdığı o vakitsiz, o yorgun <strong>“benim kullanım tarihim geçti”</strong> hissine sahip Neill Bassett, Jr. adında bir girişimci var… Silikon Vadisi’ndeyiz. Ve Neill, her ne kadar bilim adamı olmasa da, bir teknoloji şirketinin en iddialı projesini yürüten ekibin kalbi. Bu ekip,<strong> “muazzam bir dilbilimsel bilgisayar”</strong> üretmeye çalışıyor. Amaç, Turing testinden geçebilecek kadar <strong>“zeki”</strong> bir yapay zekânın mühendisliğini yapmak.<br/><br/>Turing testi, romandan yola çıkarak okuduklarım sayesinde daha etraflıca öğrendim ki, Alan Turing’in Viktorya dönemi İngilteresinde çok popüler olan bir salon oyunundan türettiği bir yöntem. Oyun çok eğlenceli. Hakem –ya da <strong>“ebe”</strong> diyelim– bir kadınla bir erkeğe aynı soruları yöneltiyor; kadınla erkek yazarak cevaplıyorlar. Ebe, kimin ne yazdığını görmüyor, elyazılarına bakarak tahminde bulunamıyor; yapması gereken, kendisine okunan cevaplardan hangilerinin kadına, hangilerinin erkeğe ait olduğunu tahmin etmek. Bildikçe puan topluyor.<br/><br/>Turing, bu oyunu, çocukluğundan itibaren kafa yorduğu akıllı makineler için bir tür kalite kontrol sistemine dönüştürmenin yolunu aramış. 1930’ların ilk yarısında, Cambridge’de okurken geliştirmeye başladığı bilgiişlem teorisine dayanan, ardından İkinci Dünya Savaşı’nda Almanların Enigma Makinesi’nde yazdığı kriptolu mesajları deşifre etmeyi başarması üzerine büsbütün yoğunlaştığı ve 1946’da nihayet tarihin ilk programlanmış bilgisayarı ACE’i (otomatik bilgiişlem makinesi) tasarlayarak daha üst bir düzeyde devam ettirdiği bu arayışın merkezinde gayet basit bir kabul var: <strong>Bir hakemin, sorduğu sorulara verilen cevapların hangisinin insandan, hangisinin bilgisayardan geldiğini anlayamadığı noktada, gerçekten nirvanasına ermiş bir bilgisayarla; başka deyişle, kıymeti sahiciliğinden, yani “aslı gibi görünmesinden” menkûl bir “yapay zekâ”yla karşı karşıyayız demektir.<br/></strong><br/>Romanda Neill ve ekibinin yapmayı hedeflediği tam da bu. <strong>“Dr. Bassett” </strong>adını verdikleri bilgisayarlarının dile ve duyguya öylesine hâkim olmasını istiyorlar ki, sorulara bir insan gibi cevap verebilsin. Herhangi bir insan gibi de değil üstelik; gerçek Dr. Bassett ya da Neill’ın yıllar önce Arkansas’da intihar etmiş olan babası gibi…<br/><br/>Dr. Bassett’ın tek özelliği Neill’ın babası olması değil; bu projenin merkezinde yer alması, yazma tutkusundan kaynaklanıyor. Dr. Bassett, kendisinden, on yedinci asrın binlerce sayfayı bulan günlükleriyle meşhur İngiliz siyaset adamına atıfla <strong>“Güney’in Samuel Pepys’i”</strong> diye söz ettirecek kadar disiplinli bir günce yazarıymış zamanında. Dr. Bassett’ın günlüklerinin –dolayısıyla bir bütün olarak dilinin, duygusunun– bilgisayara programlanması yoluyla, tıpkı onun gibi konuşmaya ve <strong>“davranmaya”</strong> başlayan bir makineye kavuşuyor Neill, ve bu sayede hem kaybettiği ve belki de hiç kavuşmamış olduğu babasını ilk kez yanıbaşında buluyor; hem de ona, insan beyni hakkında, muazzep ruhlarımız ve kelimelerini asla bulamayan küskün sırlarımız hakkında yepyeni sorular sorduran silikon <strong>“Dr. Bassett,”</strong> genç adamı Arkansas’ya, çocukluğuna, ailesine, babasının ölüm kararının nedenlerine doğru hakiki bir yolculuğa çıkarıyor.<br/><br/>Bütün bunların arka planında ise, karısından yeni boşanmış olan Neill’ın kadınlarla ilişkileri; kimyası, elektriği ve bütün imkânsız yazılımları ile hiçbir makineye uyarlanamazmış görünen gerçek aşkı araması var. Yoksa, yanılıyor mu?<br/><br/><br/>
<h3>Âdem’i kovduran, Newton’ı erdiren…</h3>Bu soruya döneceğim. Ama önce <strong>A Working Theory of Love’</strong>ı okumaya başladıktan sonra, beni gecikmişliğin mahcubiyeti ve artık erteleyemediğim bir merakla kendine çeken bir başka kitaptan söz etmeliyim. 1949 Londra doğumlu matematikçi Andrew Hodges’un ilk kez 1983’te yayımlanan ve birkaç ay önce, özel <strong>“Yüzüncü Yıl Baskısı”</strong> olarak ABD ve Britanya’da yeniden piyasaya çıkan <strong>Alan Turing: The Enigma</strong> adlı biyografisi bu.<br/><br/>Kitap, Enigma Makinesi’ne atıf yapan adıyla, Turing’i daha ilk nefeste <strong>“Nazi şifrelerini kıran adam”</strong> olarak sunuyor kuşkusuz; ama okudukça anladım ki, <strong>“enigma”</strong> kelimesi burada öz anlamıyla kullanılmış aslında: Başlı başına bir <strong>“muamma”</strong>yı deşmiş Hodges; Turing’i hayatının şifreleri hiçbir zaman çözülmemiş, sırları kelimelerine hiçbir zaman kavuşamayacak bir adam olarak anlatmış.<br/><br/>Sayı dizilerinin gizli diline hayran bir çocuk olarak büyüyor Turing; Pi’nin basamaklarında çıldırasıya oynamaya çok erken başlıyor; ortaokula geldiğinde, Fibonacci’nin altın oranı doğurmasına da şaşırmıyor artık, Einstein’ın Newton mekaniğini tersyüz etmesine de; zaten Genel İzafiyet Teoremi’ni anlayıp anlatmayı, Einstein’ın değil, kendi tarifleri üzerinden başarıyor; devam ettiği yatılı okulun müdürü, ailesine <strong>“Bu çocuk iyi bir eğitim için gerekli okuma-yazma bilgisini almaya niyetli değil”</strong> diyen mektuplar yazarken, edebiyatın ve felsefenin olmasa da matematiğin ve fiziğin <strong>“güzelliğini”</strong> içine sindirerek büyüyor.<br/><br/>Bu ilk gençlik yıllarında, Turing’in dünyaya diktiği <strong>“soğuk ve sert”</strong> bakışlar, on beş yaşındayken tanıştığı ve tanıştığı andan itibaren hiç yanından ayrılmak istemediği, çok sevdiği ve çok erken kaybettiği okul arkadaşı, ilk aşkı Christopher Morcom’un varlığıyla yumuşuyor biraz. Çocuk denecek bir yaştan itibaren erkekleri seven bir erkek olduğunu bilerek, bunu kabullenerek olgunlaşıyor Turing ve giderek eşcinsel kimliğini açıkça sahiplenmeye başlıyor.<br/><br/>Turing’in savaş yıllarında Churchill’in en büyük kozlarından biri ve <strong>“ulusal kahraman”</strong> hâline gelmesini sağlayan şey, 1939’da geliştirdiği, kısaca <strong>“bombe”</strong> olarak bilinen elektromekanik deşifre aygıtı. Nazilerin kullandığı kripto makinesinin şifresini çözen <strong>“bombe,”</strong> savaşın gidişatı gibi Turing’in kariyerini de doğrudan etkiliyor ve savaş sonrasında, henüz otuzlu yaşların başındayken, Britanya’nın en iyi beyinlerinden biri olarak, bugün bizi iPad’lerin, iPhone’ların dokunmatik ekranlarından, uzay mekiklerinin uçuş kontrol sistemlerine, Mars gezgini Curiosity’nin dünyadan kumandalı laboratuarına kadar bilumum <strong>“küçük mucizenin”</strong> sahibi kılan <strong>“yapay zekâ”</strong> çağının temellerini atmaya başlıyor.<br/><br/>Bütün bunlar olurken, Hodges’un <strong>Enigma’</strong>da büyük bir sevecenlikle anlattığı kırık ilişkiler de yaşıyor Turing. Kendine eş bulmakta zorlanan zekâsıyla kendine eş bulmakta zorlanan bedeninin ortak azabına tanık oluyoruz. 1948’den itibaren Manchester Üniversitesi Matematik Bölümü’nde hocalık yapıyor; bir yandan da henüz bunu yükleyebileceği kadar gelişkin bir bilgisayar yapılmamış olmasına rağmen yazdığı bir satranç programıyla, makinenin insanı pekâlâ mat edebileceğini gösteriyor. <strong>“Yapay zekâ”</strong> için en temel kıstasın, makinenin insan aklıyla imtihanı olduğunu savunan test, Turing’in yalnızlığını büsbütün derinleştiren muhteşem dehasının ürünü olarak kalıyor bugüne.<br/><br/>1952’de bir kış günü tanıştığı Arnold Murray adlı on dokuz yaşında yoksul bir delikanlıyla başlattığı ilişki daha ilk haftalarındayken, genç adamın bir arkadaşının Turing’in evini soymasıyla sekteye uğruyor. Polis soruşturmasında, Murray’yle sevgili olduklarını söylüyor Turing. Dönemin, eşcinselliği suç sayan Birleşik Krallık yasaları gereği, her ikisi de müstehcen uygunsuzluktan hüküm giyiyorlar. Ama kraliyet, ulusal kahramanına tercih hakkı sunmaktan geri durmuyor: Ya hapse gireceksin ya zorunlu hormon tedavisi göreceksin.<br/><br/><strong>İkincisine razı oluyor Turing; bir yıl süreyle sentetik östrojen enjekte ediliyor vücuduna; sonuçta büyük memeli ve iktidarsız bir erkeğe dönüşüyor. Kırk bir yaşında, her zamankinden daha yalnız ve şimdiden yorgun, ihtiyar, adeta kullanım tarihi geçmiş bir adam...<br/></strong><br/>Bir yıl sonra, Manchester’daki evinde her akşam olduğu gibi yalnız yatmaya giderken, her akşam olduğu gibi kırmızı bir elma alıyor eline. Birkaç ısırıktan sonra ölüyor. Beyninin, iç organlarının ve kanının –bütün siyanür zehirlenmelerinde olduğu gibi– acı badem koktuğunu yazıyor otopsi raporu. Meslektaşları ise onun, çocukluğundan beri çok sevdiği bir masalın bazı repliklerini hep tekrarladığını hatırlıyorlar: <strong>“Zehre batır elmayı / Ölüm uykusunu çeksin içine…”</strong> Ölüm nedeni intihar olarak açıklanıyor. Âdem’i cennetten kovduran, Newton’ı arzın merkezine erdiren elma, onu belki de başka bir dünya düşleyerek ısıran Turing’i kırk ikinci yaş gününe birkaç hafta kala alıyor bu dünyadan.<br/><br/><br/>
<h3>Olmakla görünmek arasında...</h3><strong>A Working Theory of Love’</strong>ı okumaya döndüğümde, Hodges’un derin bir muammanın içinden görünür kıldığı dehanın kırılganlığını düşünüyordum hâlâ ve bu, Hutchins’in sadece mükemmele yakın bir yapay zekânın değil, mükemmele yakın bir aşkın sırrını da arayarak inatçı sorular soran genç kahramanı Neill’ı, nasıl gerçek ve vazgeçilmez bir ıstırabın beklediğini hatırımda tutmamı kolaylaştırdı sanırım.<br/><br/>Zekânın ölçüsü zeki görünmekse eğer ve <strong>“şuurlu”</strong> görünen cevaplar veren bir makine, şuuruna ikna ediyorsa bizi; hakiki ile zahiri arasındaki fark neydi aslında? <strong>“Dr. Bassett”</strong> ile <strong>“The Singularity”</strong> (Tekillik) mertebesine doğru dev bir adım atmayı uman Neill’ın patronu, insanlığın kaderini değiştirebileceğinden nasıl bu kadar emindi hem?<strong> “Tekillik sayesinde, kendi kişiliklerimizi, yaşlanan, çürüyen bedenlerimizden çıkarıp, zamansız bilgisayar çiplerine yükleyebileceğimiz ve neye benzediğini hiç kimsenin bilmediği bir şeklin içinde sonsuza dek yaşayacağımız o gün”</strong> geldiğinde, ölümsüz mü olacaktık sahiden? Zekâya benzeyen bir zekâya, hayata benzeyen bir hayata razı mı olacaktık; ölümlerden ölüme en az benzeyen bir ölüm mü beğenecektik kendimize? Ve silikon <strong>“Dr. Bassett”</strong> en mahrem sorularımıza, yanakları hep biraz pembe, gözleri hep biraz yorgun olan insan Dr. Bassett’ınkine tıpatıp uyan cevaplar verebildiğine göre, makineyle aramızdaki farkı ihmal edebilecek miydik ergeç? Aşk dediğimiz şeyin, beynimizdeki birtakım kimyasal reaksiyonlarla genlerimize yazılmış birkaç şifreden ibaret olması, bizi makinelere daha mı yakın, yoksa daha mı uzak kılıyordu? Turing’e <strong>“her şeyi ama her şeyi bir tezattan çıkarsamak mümkün” </strong>dedirten temel mantık, çelişkinin bittiği yerde aşkın da biteceğini fısıldamıyor muydu kulaklarımıza? Pekâlâ <strong>“tesadüf”</strong>ü ne yapacaktık? Her hayatı diğerinden farklı kılan o tanrısal dokunuşların bir yazılımı var mıydı? Makinenin insanla imtihanı, insanın insanla imtihanı kadar çetin olabilir miydi hiç?<br/><br/><strong>ycongar@mac.com<br/></strong>
</div>

Kaynak: [taraf.com.tr](http://www.taraf.com.tr/yasemin-congar/makale-makinenin-hakikati-insanin-zehri.htm), [web.archive.org (arşiv bağlantısı)](http://web.archive.org/web/20131030012445/http://www.taraf.com.tr/yasemin-congar/makale-makinenin-hakikati-insanin-zehri.htm)
# Duvarlarınıza fazla güvenmeyin

*Yasemin Çongar 08.12.2012*

<div class="yazi"><img align="left" alt="Duvarlarınıza fazla güvenmeyin" border="0" src="http://www.taraf.com.tr/fotoraflar/makaleler/duvarlariniza-fazla-guvenmeyin_4199_orijinal.jpg" style="border-right-width:10px; border-color:#FFFFFF"/><p>* Yasemin Çongar’ın bu yazısı YA DA köşesinde değil, <b>EX LIBRIS / DÜNYA BUNLARI OKUYOR</b> adlı köşede yayımlanmıştır.</p>
***<br/><br/>Gece mesaisini hep sevdim ben. Uyumayan bir şehrin ortasında, uyuyan bir evin tek ışığı olmayı sevdim. On sekiz yaşına bastığım gün bana hediye ettiği, New York taksilerini andıran sarı-siyah daktiloda geceboyu tıkır tıkır tıkırdayarak rüyalarına eşlik ettiğim zamanları, babam hatırlıyor mu bilmem. Ama ben onun her gece, sabaha karşı yanıma gelip, <strong>“Kızım yat artık, çok yorgun düşeceksin”</strong> dediğini hatırlıyorum. Bugünlerde uyuyan bir evin tek ışığı değilim artık; yağmurla iyice şişmiş ihtiyar bir mavna gibi karanlıkta yüzüyor şehir, vakit geceyarısını çoktan geçti, sarı-sıcak bir evde herkes kendi ışığında, ortak bir huzuru soluyarak yazıyor.<br/><br/>Bu huzurun içinde şiddete bir yer açmaya çalışmam garip gelebilir size. Şimdi tam da bunu yapıyorum. Gündelik kötülük ve onun hayatımızdaki dehşetengiz tezahürleri üzerine Michael Haneke’yle birlikte düşünmeye çalışırken, bu egzersizin tekinsiz bir tenhada değil, tam da böyle az sonra ekmek kızartılıp, üzerine pastırma dilimleri konarak, çay, konyak ve bîtap tebessümler eşliğinde afiyetle yenebilecek bir evde yapılması gerektiğine kaniyim zira.<br/><br/><br/>
<h3>İntiharın bir biçimi olarak cinayet</h3>
<p><strong>Amour’</strong>u (Aşk) internette izledim. Haneke’nin bu son filminin –adı üstünde— daha önceki filmlerinin belki hepsinden daha sıcak bir meselesi var. Seyrederken dikkat edin: İstihza duygunuz incinebilir. Sonsuz aşkın mümkün olduğuna inanabilir; hattâ, iki insanın, yıllar içinde her gün birbirlerinin yüzeylerini ve kuytularını göre göre, hayatı ortak bir kolleksiyon gibi parça parça biriktirerek koyulaştırdıkları karşılıklı güven duygusunun aşkın ta kendisi olabileceğini düşünmeye başlayabilirsiniz. Bireysel sınırların gitgide belirsizleştiği bir varoluşa alışabileceğinizi, evliliğin alıştıkça artık ürkütmeyen yabani arazisinde pekâlâ yerlileşebileceğinizi hissedersiniz belki; her birliktelik kararının aynı zamanda bir vazgeçiş olduğunu hatırınızda tutsanız bile, başlarken nelerden vazgeçtiğinizi er geç unuttuğunuzda, başladığınız şeyi bitirmenin, yanınızdaki insandan vazgeçmenin, onsuz yola devam etmenin artık imkânsız olduğunu anlayabilirsiniz.<br/><br/><strong>“İmkânsızlık”</strong> hissi üzerine kurulu bir film <strong>Amour,</strong> ve nice Haneke filmi gibi <strong>“evcil,”</strong> hattâ <strong>“etik”</strong> bir şiddet sahnesiyle izleyeni sarsıyor; esasen, bir cinayet işleniyor gözümüzün önünde ama biz onu bir<strong> “intihar”</strong> sahnesi gibi seyrediyoruz. </p>
<p>Baş karakterlerine, bütün kadınlarla bütün erkeklerin —bütün çiftlerin— bir yönleriyle <strong>“aynı”</strong> olduklarını ifade etmek istercesine, hiç bıkmadan <strong>“Georges”</strong> ve<strong> “Anne”</strong> diyen Haneke, yine aynı isimleri taşıyan bir karı-kocanın hikâyesini anlatıyor. Bu kez seksenlerine varmış iki emekli müzik öğretmeni var karşımızda. Paris’te güzel bir dairede oturuyorlar, öğrencileri başarılı konserler veriyor, yetişkin kızları uzakta yaşıyor ve Georges ile Anne, artık iyice yerlisi oldukları ortak bir hayatta huzur içinde yaşlanıyorlar. Fakat çok geçmeden, Anne’ın bir inme sonucu kısmen felç kalması, ardından sağlığının giderek kötüleşmesiyle bu huzur eksilmeye başlayacak, başka türlüsü mümkün değilmiş gibi görünen iki kişilik bir hayat, Georges’un Anne’ı artık <strong>“kendisi gibi”</strong> yaşayamamanın azâbından ve çok korktuğu hastaneye kapatılma kâbusundan kurtarmak için, yatakta boğmasıyla sona erecektir.<br/><br/>Anne’ın sağlığında, evlerinin açık penceresinden içeri giren bir güvercini gerisin geri özgürlüğe uçuran Georges, Anne’dan sonra, aynı güvercin yine eve girdiğinde, pencereyi kapatır ve kuşu yakalar. Onun, sevdiği kadını öldürmekle aslında nelerden vazgeçtiğini bize hatırlatan bir sahnedir bu. Sadece iki kişilik bir hayat değildir biten; iki ayrı hayat bitmiştir.<br/><br/><br/></p>
<h3>Sosyolojik zırhlar, psikolojik nüfuz</h3><strong>Amour’</strong>u, sinemalara gelmesini beklemeden seyretme isteğim, Altın Palmiye’den sonra geçenlerde Valetta’da yine ödülleri toplamasından ya da 2013’ün Oscarlarında şeytanın bacağını kırıp, <strong>“en iyi yabancı film”</strong> yerine doğrudan<strong> “en iyi film”</strong> kategorisinde yarışabilme ihtimalinden kaynaklanmadı.<br/><br/><strong>Amour’</strong>u seyrettim; ayrıca <strong>Funny Games</strong> (Ölümcül Oyunlar —1997’deki değil, Haneke’nin 2007’de Hollywood için yeniden çektiği versiyon), <strong>Caché</strong> (Saklı), <strong>Der Siebente Kontinent</strong> (Yedinci Kıta) ve Nobelli yazar Elfriede Jelinek’in romanından uyarladığı <strong>La Pianiste</strong> (Piyano Hocası) dâhil daha önce gördüğüm ve kimi sahneleri kendi hayatımdan karelermişçesine içime yer etmiş olan bazı filmlere yeniden baktım, çünkü bugünlerde Haneke okuyorum.<br/><br/>Yazar ve film yönetmeni Alman bir baba ile Avusturyalı aktris bir annenin oğlu olarak 1942’de Münih’te doğan ama Viyana’da büyüyen Michael Haneke, <strong>Der Siebente Kontinent’</strong>i kırk yedi yaşında çekmesiyle başlayan ve <strong>Amour’</strong>la on bir filme ulaşan <strong>“geç”</strong> yönetmenlik kariyeri ile, sadece sinemada değil, belki genel olarak <strong>“anlatı sanatları”</strong> diyebileceğimiz bir evrende çok önemli bir yer edindi. Bence bu, Haneke’nin bize verdiği rahatsızlıktan kaynaklanıyor. Çoğu, çoğumuz gibi orta sınıf, eğitimli, kentli ve ilk bakışta gayet <strong>“huzurlu”</strong> görünen insanları, çoğumuzunkine benzeyen gündelik rutinlerinin içinde anlatıyor Haneke, ve onun bir hikâyesiyle bölünen hayatlarımıza, film bittikten sonra, kaldığımız yerden, hiçbir şey olmamış gibi devam edemiyoruz pek. Bizi tanıyor sanki; evlerimizde her gün bilmeden yeniden döşediğimiz, pişirdiğimiz, silip parlattığımız bir şiddet var ve o bunu görüyor. Kâh muktedir olduğumuz vahşeti gösteriyor bize, kâh vazgeçişimizdeki hoyratlıkla veya bir anlık tereddüdün vebâliyle yüzleştiriyor bizi.<br/><br/>Bu denli<strong> “rahatsız edici” </strong>bir yönetmen hakkında çok yazılıp çizilmesi şaşırtıcı değil. Belki biraz da, Haneke külliyatının yeni yeni keşfettiğim bu zenginliği nedeniyle, Sarah Lawrence College’da sinema profesörü olan Gilberto Perez’in <strong>London Review of Books’</strong>un son sayısında yazdığı <strong>“Bourgeois Nightmares”</strong> (Burjuva Kâbusları) başlıklı uzun makale bana biraz yavan geldi doğrusu. Zira günümüzün kentli kapitalist hayatında orta-üst sınıfların bütün o yüksek maliyetli huzur ve emniyet kisvesi altında gizlenen vicdansızlığını ve çaresizliğini deştikçe deşen Haneke’yi, Perez gibi <strong>“burjuva kâbusları”</strong>nın içinden anlamaya çalışmak ne kadar akılcıysa, bu gayreti, yine Perez’in yaptığı gibi, hikâyeleri sadece sosyolojik birer fenomen, kişileri de birer numune –birer prototip– gibi görerek sürdürmek de o kadar baştan savma bence. Bütün o Anne’lar ve Georges’lar, evet bir yönleriyle belki aynılar, ama Haneke’nin kudreti, yüzeydeki ayniyetimizi bize göstermenin yanı sıra, aynasını her birimizin içine doğru çevirip, kılıfına pek uymayan ruhsal kargaşamızı anlamaya çalışmasından da kaynaklanıyor. Haneke’nin sadece sosyolojik değil psikolojik zırhları da yırtabilen, benliğe nüfuz eden bir dili var.<br/><br/><br/>
<h3>Geçmişin vahşeti, gündelik dehşet</h3>Bu dili birçok yönüyle inceleyen yeni bir kitap, Columbia University Press etiketiyle, <strong>The Cinema of Michael Haneke: Europe Utopia</strong> (Michael Haneke’nin Sineması: Avrupa Ütopyası) başlığıyla yayımlandı. Kitabın editörleri Adelaide Üniversitesi’nden Ben McCann ile Liverpool John Moores Üniversitesi’nden –meraklılarının daha ziyade <strong>Film-Philosophy</strong> adlı akademik nitelikli sinema-felsefe dergisinin yayın yönetmeni olarak tanıyacakları– David Sorfa. Kitaptaki makaleler, Haneke’nin oyuncularla ilişkisinden, kamerayı ve müziği kullanımına ya da mazoşizme, şizofreniye, siyasete ve ahlâka bakışına kadar çok geniş bir yelpaze oluşturuyor; işin iyi yanı, toplu bir okumanın sizi sadece Haneke sinemasına değil, başta Fransız Yeni Dalgası olmak üzere, bütün bir sinema tarihine ve onun örneklerine yeniden bakmaya heveslendirmesi.<br/><br/>Jean Luc-Godard, seleflerinden belki de en önemlisi için ne demişti? <strong>“Dostoyevski Rus romanı, Mozart Alman müziği için neyse, Robert Bresson da Fransız sineması için odur.”</strong> İlginçtir, Fransız Etüdleri profesörü olan McCann, <strong>Europe Utopia’</strong>daki makalesinde, bilumum Fransız yönetmen dururken, Haneke’yi Bresson’un halefi seçmiş. Zira Susan Sontag’ın bir zamanlar fazla <strong>“soğuk, mesafeli, aşırı entelektüel ve geometrik”</strong> bulduğu Bresson-tipi oyunculuk, Haneke’nin filmlerinde de —üstelik Juliette Binoche, Isabelle Huppert, Naomi Watts, Tim Roth, Jean-Luis Trintignant, Daniel Auteuil gibi <strong>“yıldız”</strong>lara rol vermesine rağmen— gerçeklik duygusunu besleyen başlıca özellik. Bresson’un kendi ifadesiyle, buradaki mesele <strong>“yalın ya da içe dönük oynamak değil, hiç oynamamak.”</strong><br/><br/>Sinemada –bence Hollywood’da bile– son dönemde güçlü örneklerini gördüğümüz bu <strong>“oynamayan oyuncular”</strong>ın Haneke’de farklı bir karşılık bulması ise, onun perdede <strong>“karakter”</strong>den ziyade, izleyicinin kendi yansımasını görebileceği, kendi duyarlılığını yansıtarak şekillendirebileceği birer <strong>“yüzey”</strong> yaratma çabasıyla açıklanabilir McCann’e göre. Haneke’nin, Bresson için <strong>“O hâlâ ne plus ultra,” </strong>yani <strong>“O hâla en iyisi, ondan ötesi yok”</strong> dediğini düşünürsek, birer <strong>“yüzey”</strong> gibi duran, oynamayan, sadece <strong>“olan”</strong> oyuncuların, Haneke’ye Sontag’a geldiği gibi <strong>“soğuk”</strong> gelmediği anlaşılıyor. Ama bence daha önemli olan, bu tarz oyunculuğun, Haneke’nin filmlerindeki <strong>“sahicilik”</strong> duygusuna katkısı –ki mesela <strong>Caché’</strong>de, <strong>Funny Games’</strong>de, <strong>La Pianiste’</strong>te ve <strong>Amour’</strong>da hikâyeyi taşıyan oyuncuların <strong>“soğuk”</strong> değil, aksine <strong>“rahatsız edici”</strong> ölçüde gerçek olduklarını düşünüyorum ben.<br/><br/>Bu gerçekliğin işlevi ise yine, <strong>Europe Utopia’</strong>da Catherine Wheatley’nin <strong>“Domestic Invasion”</strong> (Evlerin İşgali) başlıklı makalesinde ortaya konuyor. Eğitimli, kibar, zengin ve bembeyaz giysileriyle gayet <strong>“temiz”</strong> görünen iki gencin ortada hiçbir neden yokken, <strong>“huzurlu”</strong> bir Amerikan ailesini psikolojik ve fiziksel işkenceden geçirerek katletmesinin hikâyesi olan <strong>Funny Games’</strong>de, mâlûm, tam bir <strong>“ev işgali”</strong> söz konusudur. Benzer şekilde, çocuk yaşta işlenmiş bir günahın vebâlini hiç ummadığı bir şekilde ödemek zorunda kalan Georges’un, o günahın mağduru Majid ve oğluyla karşılaşması öncesinde, kendi karısı Anne ve oğlu Pierrot’yla birlikte yaşadığı şık apartman dairesinin gözetlendiğini ortaya koyan bir videoyla başlayan <strong>Caché</strong> de, yuvamızın emniyetli sınırlarının her an ihlal edilebileceğini, dört duvar arasında <strong>“saklı”</strong> duran huzurumuzun her an istilaya uğrayabileceğini hatırlatır bize. Wheatley’nin –ve hakkını yemeyeyim— Perez’in fark ettiği gibi, bu filmlerde şiddet<strong> “dışarıdan” </strong>gelir gibi görünse de, aslında <strong>“içerinin”</strong> mahsulüdür; <strong>Caché’</strong>de olduğu gibi geçmişte, ya da <strong>Funny Games’</strong>de olduğu gibi bugün yükselttiğimiz duvarlar er geç kendi üzerimize yıkılır; <strong>“öteki”</strong> bellediklerimizle aramıza koyduğumuz mesafe, sahip olma ihtirası ve hasisliğimiz, eninde sonunda<strong> “evcil”</strong> bir vahşeti üretir.<br/><br/>Bu vahşet, <strong>La Pianiste’</strong>te Isabelle Huppert’in oynamadığı, <strong>“olduğu”</strong> o banyo sahnesindeki gibi, sadece hissedebilmek için bıçağı apış arasına sokup kendini kesen bir kadında; ya da<strong> Caché’</strong>de mazlum Majid’in zalimleşmeye başladığını anlayıp, bütün bir hayattan intikam alırcasına kendini öldürdüğü o dehşet ânında; ve tabii, <strong>Der Siebente Kontinent’</strong> te <strong>“görünüşte huzurlu”</strong> bir ailenin varını yokunu satıp, bütün parasının üzerine sifonu çektikten sonra, mükellef bir yemek yiyerek, beraberce intihar etmesinde olduğu gibi hep devâsâ bir boşluğa da işaret ediyor.<br/><br/>O boşluğu çoğu zaman kendi ellerimizle kuruyoruz. <strong>Europe Utopia’</strong>da Lisa Coulthard’ın<strong> “Etik Şiddet”</strong> başlıklı makalesiyle hatırlattığı üzere, öyle bir boşluk ki bu, onun ortasında yüzerken her birimizin aldığı küçücük kararlar; bazen basit bir iletişimsizlik; bir duraksama; bir tesadüf bazen; bazen de her gün inatçı bir istikrarla tekrarladığımız rutinin beynimizde ölümün ta kendisi gibi çakıveren şimşeği bizi bir anda sonun kıyısına getirebiliyor. Georg ve Anna <strong>Der Siebente Kontinent’</strong>te, Haneke’nin deyişiyle, <strong>“intihar etmemek için yeterince iyi bir neden bulamadıklarından”</strong> ölüme gidiyorlar; <strong>Amour’</strong>da Georges, kırk küsur yıl sonra hâlâ âşık olduğu için öldürmeyi ve aslında ölmeyi seçiyor. Haneke, o sonun yakınlığını düşünmemizi istiyor bizden; sarı-sıcak, korunaklı evlerimiz boşluğun içinde yüzen saydam birer baloncuğa dönüşüyor birden.<br/><br/><strong>ycongar@mac.com <br/></strong><br/><br/>
</div>

Kaynak: [taraf.com.tr](http://www.taraf.com.tr/yasemin-congar/makale-duvarlariniza-fazla-guvenmeyin.htm), [web.archive.org (arşiv bağlantısı)](http://web.archive.org/web/20130909171012/http://www.taraf.com.tr/yasemin-congar/makale-duvarlariniza-fazla-guvenmeyin.htm)
