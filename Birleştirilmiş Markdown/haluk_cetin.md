# Farklı bir futbol geyiğiyle merhaba

*Haluk Çetin 27.06.2011*

<div class="yazi"><p>Bu basında ilk yazım, yani deyim yerindeyse ilk kez milli oluyorum.Yazıma; bana bu fırsatı veren TARAF gazetesinin, Türkiye basınına özlenen basın ve gazetecilik ilkelerini getiren yiğit ve onurlu yönetimi ve çalışanlarına teşekkür ederek başlamak istiyorum.</p>
<p>Belirli aralıklarla, 33 yıllık Spor Teşkilatı ve Futbol Federasyonu çalışma, inceleme ve denetim deneyimlerimi, birikimlerimi ve geleceğe ışık tutacak anekdotları kamuoyuyla paylaşmaya çalışacağım. Yazımızın konusu yaklaşan Futbol Federasyonu Başkanlığı seçimi. Öncelikle özerklik serüvenine kısaca bir göz atmakla başlayalım.Eski adıyla Beden Terbiyesi Genel Müdürlüğü, 1986 tarihinden buyana da Gençlik ve Spor Genel Müdürlüğüne bağlı olarak faaliyet gösteren Türkiye Futbol Federasyonu 1988 yılında kamu vesayetinden kısmen kurtulmuştur.Kısmen diyoruz zira Federasyon, 27.5.1988 tarihli 3461 sayılı yasa ile tüzel kişiliğe kavuşarak özel hukuk hükümlerine tabi olmuş ancak özerklik kazanamamış ve başkan Başbakan tarafından atanmıştır. 17.6.1992 tarihli 3813 sayılı yasa ile de tüzel kişilik ve özel hukuk hükümlerine tabi olmaya ilaveten özerkliğe de kavuşmuştur. Ancak tüm spor ve futbol kamuoyunun bildiği üzere;yasada belirtilen özerklikten söz etmek pek mümkün olamamıştır.Gerek seçimlerdeki birtakım müdahaleler gerekse 3813 sayılı yasanın 31. maddesindeki kamu denetimi özerkliğe gölge düşürmüştür.Kamu denetiminden de beklenen sonuç gerçekleşmemesine rağmen 2008 yılına kadar kamu vesayeti, şikayet konusu olmaya devam etmiştir.Spordan sorumlu Devlet Bakanları federasyon üzerinde yetkileri olamamaktan,mevcut federasyon yönetimleri de siyasi iktidar ve dolayısıyla kamu etkisi ve vesayetinden şikayet edip durmuşlardır.2006 yılında alışılagelmişin aksine seçimi farklı bir ekip kazanmıştır. Bu ekip görevdeyken ,2008 yılında FIFA dan bir yazı gönderilmesi sonucu kamu denetiminin FIFA’nın temel kriterlerine aykırı olduğu, bu kanun maddesi hükmünün değiştirilmemesi halinde Türkiye’nin üyeliğinin askıya alınabileceği sinyali verilince hemen yeni bir yasa taslağı hazırlanarak Meclis’e sunulmuş, kamu denetimi madde hükmü kaldırılmış ve 16.5.2009 tarihinde yayınlanarak yürürlüğe giren 5894 sayılı yasa ile yeni bir döneme girilmiştir.
                                    	<br/><br/>
<a class="lnk2" href="/web/20111114121012/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-farkli-bir-futbol-geyigiyle-merhaba.htm), [web.archive.org (arşiv bağlantısı)](http://web.archive.org/web/20111114121012/http://www.taraf.com.tr:80/haluk-cetin/makale-farkli-bir-futbol-geyigiyle-merhaba.htm)
# Mehmet Ali Aydınlar’a bazı sorular-tavsiyeler

*Haluk Çetin 08.07.2011*

<div class="yazi"><p>Sayın Aydınlar, öncelikle Futbol Federasyonu başkanlığına seçilmiş olmanız nedeniyle tebrik eder futbolumuzun çok iyi bilinen temel sorunlarına sağlıklı ve akılcı çözümler getireceğiniz temennisiyle başarılar dilerim. İşinizin kolay olmadığının farkındayım. Göreve başladıktan birkaç gün sonra İstanbul Cumhuriyet Savcılığı’nca yürütülen şike ve teşvik pirimi soruşturması bağlamında size iyi niyetli her spor ve futbolseverin desteğini dilerim. Halen yürütülmekte olan soruşturmanın sonucuna göre ve yargı süreci gelişmelerine bağlı olarak uygulama gereği duyacağınız talimat hükümleriyle futbolumuzda yeni bir döneme girilecek. Sporumuza ve futbolumuza geçen naçizane emeğimize istinaden aşağıdaki soru ve tavsiyelerimi kamuoyuyla paylaşarak size sunmak istiyorum.</p>
<p>1) Federasyon’un mevcut yapısı ve durumunun tesbitini dışarıdan, bağımsız ve güvendiğiniz kişi ve kurumlara yaptıracak mısınız? Federasyon’un sağlıklı bir kurumsal yapısı ve çağdaş bir yönetim modeli var mıdır?</p>
<p>2) Federasyon çalışanlarının seçimi, işe alınmaları nasıl ve neye göre yapılmıştır? Personel alımı öncesi sözlü bir mülakat yapılmış mıdır? Standart bir kadro ve görev şeması, yapısı var mıdır? Kadro ve görev standardı varsa, bu görev ve kadrolar için aranan nitelik ve kriterler belirlenmiş midir?</p>
<p>3) Personel ücretleri neye göre belirlenmiştir? Ücretler arasında bir denge var mıdır? Aynı görevlere farklı ücretler ödenmekte midir? Benzer kurumlarda, kendi işyerlerinizde benzer görevler için ödenen ücretlerle bir karşılaştırma yaptınız mı?</p>
<p>4) Federasyon idari yönetiminde patronaj, tek adamlık yöntemine devam mı edeceksiniz yoksa kurumsal yapının gereğini mi yerine getireceksiniz?</p>
<p>5) Federasyon bütçesinden bazı kişilere danışman adı altında ücret ödenmekte midir? Bunların arasında kamu görevlileri ve GSGM’nin üst düzey bir görevlisi var mıdır? Bazı kamu görevlilerine 657 sayılı Devlet Memurları Kanunu’nun 87.
                                    	<br/><br/>
<a class="lnk2" href="/web/20111114120755/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-mehmet-ali-aydinlar-a-bazi-sorular-tavsiyeler.htm), [web.archive.org (arşiv bağlantısı)](http://web.archive.org/web/20111114120755/http://www.taraf.com.tr:80/haluk-cetin/makale-mehmet-ali-aydinlar-a-bazi-sorular-tavsiyeler.htm)
# Şiddetsiz temiz spor/futbol

*Haluk Çetin 15.07.2011*

<div class="yazi"><p>3 temmuz pazar gününden bu yana, ilgili ilgisiz her Türkiye vatandaşı futboldaki şike ve teşvik primi iddialarına ilişkin olarak başlatılan soruşturmaya kilitlendi. <b>Futboldaki şike ve teşvik primi iddiaları ve özellikle yakın geçmişte futbol kulislerinde üzerinde çok spekülasyonlar yapılan hakem kararlarına ilişkin söylentilerle, insanlarımızın bu iddiaları, söylentileri adeta kanıksamış olmaları nedeniyle konusunu ve sonucunu bildiğimiz bir film izler gibiyiz.</b> Tanzimat’tan bu yana hep yaptığımız gibi; bir sorun zirve yaptıktan sonra yeterince sosyolojik, psikolojik, pratik, akılcı, gerçekçi analizler ve araştırma yapmadan, kamuoyunda yeterince tartışmadan aceleyle bir yasa çıkartıp sorunlara çözüm arıyoruz. Sporda şiddeti bitirelim diye 2004’te bir yasa çıkardık, yedi yıl sonra bu yasa yeterli değil dedik, 2011’de eskisini yürürlükten kaldırıp şiddete ilaveten şike ve teşvik primi suçlarını da içeren yeni bir yasa yürürlüğe koyduk. Biz yasalarda keramet arayan bir ulusuz. Bir sorun karşısında analitik bir teşhis koymadan ya bir genelge yayımlar ya da uygulamada yaşanacak sonuçlarını iyi değerlendirmeden yeni bir yasa çıkartır sorunu çözdüğümüzü sanırız. Yasaların caydırıcılığı elbette tartışılmaz ancak yasayla birlikte sorunu besleyen toplumsal ve psikolojik etkenlere ilişkin bir kaygımız asla olmamakta, bu durumda da yalnızca yasalar, sorunları çözmeye yetmemektedir. </p>
<p>Sporda şiddetten şikâyet ediyoruz, ancak şiddetin neden kaynaklandığını sorgulamıyoruz. Siyasi parti liderleri sürekli kavga halindeyken, birbirlerine adeta hakaret ederken, 30 yıldır bir türlü bitirilemeyen terör ve savaş sürerken, şiddetin, silahın, mafyatik ilişkilerin konu edildiği televizyon dizileri reyting rekorları kırarken, televizyon tartışma programlarına reyting ve reklam önceliğiyle birbiriyle kavga eden kişiler özellikle seçilirken, aile içi ve kadına yönelik şiddet gittikçe artarken, trafikteki canavarlık vahim boyuttayken, çocuklarımıza, gençlerimize eğitim adı altında eziyet ederken, geleceğimiz olan çocuklarımızı, gençlerimizi ruhsal travmalara iterken, diyalogu, empatiyi, hoşgörüyü beceremezken, toplum kutuplaşıp birbirinden nefret eder hale gelmişken, bazı gazeteler ve bazı ‘YORUMCULAR’ yayın, yorum ve haberleriyle şiddete katkıda bulunurken, bir yasadan mucize beklemek sanırız saflık ötesi bir şeydir.
                                    	<br/><br/>
<a class="lnk2" href="/web/20120510021556/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-siddetsiz-temiz-spor-futbol.htm), [web.archive.org (arşiv bağlantısı)](http://web.archive.org/web/20120510021556/http://www.taraf.com.tr:80/haluk-cetin/makale-siddetsiz-temiz-spor-futbol.htm)
# Aydınlar’ı okyanusun ortasına atan aktörlerin hesap hatası

*Haluk Çetin 18.07.2011*

<div class="yazi"><p>Sayın Mehmet Ali Aydınlar’ın Futbol Federasyonu Başkanlığı seçiminden 10 gün önce aniden adaylığa itilmesinin, siyasetteki benzer örneğiyle tam olarak örtüştüğünü söylersek sanırız pek yanlış olmaz. Önceki başkanın, merhum Hasan Doğan’ın vefatı üzerine tesadüfen başkanlığa getirildiği, yönetiminde belirgin bir biçimde büyük bir kulüp başkanının etkisinde kaldığı, basına yansıyan telefon konuşmalarından bilinmektedir. Aydınlar, çeşitli nedenlerle eski başkanın yeniden aday olamaması üzerine, seçimden 10 gün önce arayışlara girilip, adeta itilerek aday yapılmıştır. Eski başkanın emniyetteki sorgusu öncesi ve sonrası kendisini aramadıklarından yakındığı ekip arkadaşlarından bazıları, güç ve icazet aldıkları etkin çevrelerin direktifleri doğrultusunda, futbola hizmet aşkıyla konumlarının kesintiye uğramadan sürmesi için futbol talih kuşunu son dakikada Aydınlar’ın omzuna kondurma başarısını gösterdiler. Önceki yönetimin hatalarını sanırız hep eski başkana yükleyip, sevaplarını kendi hanelerine yazıyorlardır. Eski başkanlarını arayıp bir geçmiş olsun bile diyemediklerine göre yeni başkan bu konuda çok derin düşünmelidir.</p>
<p>Futbol Federasyonu gibi çok popüler bir kurumun başkanlığına aday olmak için 10 günlük sürenin yeterli olmadığını söylersek pek yanlış olmaz. Adaylık için hazırlıklar, programlar, projeler, yetkin ve deneyimli kişilerden ekipler oluşturmak daha uzun bir zaman ister. Gerçi delegeler programa, projelere, söylemlere, ekibe oy vermedi. Gaipten bir ses bu şahıs başkan olacak dedi ve mevcut sistemin devamı için birlik ve beraberlik ruhu içersinde gösterilen aday seçildi. Zaten adaylık açıklanınca sistemin propagandisti bazı medya bülbülleri ‘Futbolda Kaosa Son’ diye manşet attı. Demokratik ve çok adaylı bir seçim süreci kaosmuş onlara göre. Bu gelişmeler bağlamında seçimden bir hafta sonra şike ve teşvik pirimi soruşturması gündeme bomba gibi düştü.
                                    	<br/><br/>
<a class="lnk2" href="/web/20111114120749/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-aydinlar-i-okyanusun-ortasina-atan-aktorlerin.htm), [web.archive.org (arşiv bağlantısı)](http://web.archive.org/web/20111114120749/http://www.taraf.com.tr:80/haluk-cetin/makale-aydinlar-i-okyanusun-ortasina-atan-aktorlerin.htm)
# Futbolcular, antrenörler, hakemler birleşiniz

*Haluk Çetin 21.07.2011*

<div class="yazi"><p>Bu slogan kimseyi ürkütmesin, ideolojik, sınıfsal bir temeli olmadığını hemen belirtelim. Amacımız sadece futbol sektöründe de demokratik, ekonomik ve sosyal haklar konusunda yasal örgütlenme eksikliğini vurgulamak. Güzel ve yalnız ülkemizde demokratik, sosyal, mesleki örgütlenme çağrısı sonuçsuz kalır ama biz, yine de bu nafile çağrıyı yapalım. Bu konuda sevgili Metin Kurt’un yıllardır sürdürdüğü çabalara saygı duyduğumuzu belirtelim. Futbolcularımızın ezici bir çoğunluğu, bu örgütlenme eksikliği nedeniyle, malum bozuk ve kirli yapı içinde yalnızlık ve gelecek endişeleriyle sistemin korunmasız ve güvensiz objeleri haline getirilmiştir. Çok yetenekli, elit ve üst düzey futbolcuların dışında kalanlar, profesyonel bir kulübe transfer olabilmek için; ya piyasa menajerlerinin, yöneticilerin, antrenörlerin oyuncağı olmuş, ya da çeşitli yöntemlere başvurmak durumunda kalmışlardır. Transfer esnasında, kulüp yönetimlerinin dayattığı resmî sözleşme ile fiili ve gayrı resmî sözleşme şartlarına, farklılıklarına seslerini çıkartamamışlar; bu konuda, mafyanın “omerta” örneği gibi asla konuşamamışlardır. Tabii bu örneğe şike ve teşvik pirimi eylemleri de dahildir. Demokratik, ekonomik ve sosyal haklarını savunacak bir örgütlenme içine giremedikleri için tek başlarına onlardan kahramanlık beklemek tabii ki haksızlık olur. Konunun teknik direktör, antrenör boyutuna baktığımızda da; yine bazı istisnalar hariç takım bulabilme yöntemleri genellikle siyasi, mafyatik, medyatik cemaat ilişkileri bağlamında olmuştur. Sayın Fatih Terim ve Sayın Mustafa Denizli’nin yerli antrenörlerimizin önünü açma başarılarına dek, şimdiki adıyla süper ligde teknik direktör olabilmek ve bir sezon bile görevde kalabilmek sihirbazlık gibi bir yetenek isterken, bu sayede kısmen olumlu ilerlemeler sağlanmıştır.
                                    	<br/><br/>
<a class="lnk2" href="/web/20111114073147/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-futbolcular-antrenorler-hakemler-birlesiniz.htm), [web.archive.org (arşiv bağlantısı)](http://web.archive.org/web/20111114073147/http://www.taraf.com.tr:80/haluk-cetin/makale-futbolcular-antrenorler-hakemler-birlesiniz.htm)
# Etik kurulunun zamanla yarışı

*Haluk Çetin 25.07.2011*

<div class="yazi"><p>5.5.2009 tarihinde kabul edilen 5894 sayılı TFF Kuruluş ve Görevleri hakkındaki kanunun 5 nci maddesinde hukuk kurulları içersinde sayılan etik kurulu,futbolumuzun etik değerlerinin ve saygınlığının korunması için oluşturulmuştur. Bu bağlamda adı geçen kurul şike ve teşvik primi iddialarını da incelemekle görevlidir. Kurul başkan dahil 5 hukukçu üyeden oluşmaktadır. Başkan ve 2 üye üniversite öğretim üyesi,2 üye de serbest avukattır. Yani üyelerin profesyonel meslek ve görevlerinin yanında etik kurul üyeliği fahri bir görevdir. Münferit olaylarda bu yapı sorun yaşatmaz ancak yaşadığımız “şimdilik” 26 klasörlük şike ve teşvik primi iddialarının incelenmesi ve sonuçlandırılması, liglerin başlayabilmesi bakımından neredeyse 24 saatlik kesintisiz bir çalışmayı gerektirmektedir. Üyeler tüm zamanlarını bu incelemeye ayırabilecekler midir? Mevcut sekreterya görevli sayısı yeterli midir? Bu işlemler nedeniyle uzman personel takviyesi yapılmış mıdır? Bunları bilemiyoruz.</p>
<p>Etik kurulu savcılığın adli iddianamesinin benzerini sportif yönden hazırlayacaktır. Savcılığın emrinde emniyet görevlileri bulunduğu için zaman, uzman polislerce ekonomik kullanılarak iddianame mahkeme aşamasına kısa sürede intikal ettirilmiştir. Ancak zamanın kısıtlı olması ve konunun aciliyeti nedeniyle Etik Kurulunun işinin çok zor olduğunu belirtelim. Kurula intikal ettirilen 26 klasördeki belgeler, deliller, tespitler,teknik takip kayıtları, ifadeler tek tek incelenecek, ilgililerin tümünün ifadeleri ayrıca alınacak, ihtiyaç duyulan yeni incelemeler yapılacaktır. Bu klasörlerin sayısı önümüzdeki günlerde daha da artacaktır. Zanlıların bir kısmı tutukludur. Bu şahısların ifadelerinin alınması gerekmektedir. Tutukluların ifadeleri, yasal prosedür yerine getirilerek cezaevinde alınacaktır. İlgili şahıslar bu aşamada yasal haklarını kullanmak isteyecektir. Zanlıların bir çoğu savcılık ifadelerinin aksine ifade verebilecektir.
                                    	<br/><br/>
<a class="lnk2" href="/web/20111104225604/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111104225604/http://taraf.com.tr/haluk-cetin/makale-etik-kurulunun-zamanla-yarisi.htm)
# Sorun tanıma-çözme refleks kusurumuz

*Haluk Çetin 29.07.2011*

<div class="yazi"><p>Sorunlara, musibet ve çözümsüzlük aşamasına gelmeden, önleyici yaklaşımlarla doğru teşhis koyma, çare arama refleksimiz, geleneğimiz, pratiğimiz çok yetersiz ne yazık ki. Bu tür yakınmalar artık hepimizi bıktırdı. Görünmez bir güç bizi bu konuda sürekli engelliyor ve durumu kanıksadık. Teşhis, çözüm, çare yerine söylenip duruyoruz. Bunu, zamanında doğru ve akılcı teşhis koyamadığımız, siyasi, demokratik çözümler üretemediğimiz en önemli sorunumuz olan Kürt sorununda çok acı biçimde yaşıyoruz. Trafikteki terörü sadece seyrediyoruz. Trafikte, işin öncelikle hazineye parasal getirisi nedeniyle bazı yollarda yapılan hız kontrolü dışında önleyici denetim olduğunu gören duyan var mı? Yoğun arterlerde tehlikeli araç kullanıyorsunuz, kuralları ihlal ediyorsunuz diye kaza olmadan önce sizi uyaran, ceza uygulayan görevli ekibe rastladınız mı? Yoğun trafiğin olduğu ve kazaların çok yaşandığı bölgelerde mobil trafik ekiplerinin teknik cihazlar desteğiyle önleyici denetim yapması çok mu zor? Sorumlular bu yollardan hiç geçmiyor mu? Trafikteki bu teröre karşı bu tür önlemler hiç düşünülmez mi, bu önlemleri almak imkânsız mı? Diğer yandan geliyorum diyen Marmara depremi umurumuzda değil. Bu can sıkıcı soruları çoğaltmak mümkün ama artık cidden yeter. Sayın etkili ve yetkililer; duyarsızlığın, ihmalin, insan yaşamını hiçe saymanın bir insanlık suçu olduğunu kabul edin ve çözüm için harekete geçin lütfen. Bu sorun sizin ve ailenizin de sorunu.</p>
<p>Şimdi gelelim bu eksikliğin asıl konumuzla bağlantısına;</p>
<p>3 temmuzda savcılık tarafından başlatılan soruşturmaya rağmen Futbol Federasyonu Başkanı liglerin ertelenmeyeceği, normal zamanında başlayacağı beyanında bulundu. Şimdi ise 9-10 eylüle ertelendiğini söyledi. Şimdi merak ediyoruz bu soruşturma ilk günlerde ciddiye mi alınmadı? Federasyon Başkanı bu beyanı kimlere danışarak verdi? Ya da bu açıklamayı, ekip arkadaşlarına danışmadan kendi kararı olarak mı yaptı? Eğer açıklamayı ekip arkadaşlarına danışarak yaptıysa şimdi onlara “Neden beni yanılttınız” diyor mu? Bu kişiler, danışmanlar konuya hâkim değiller mi? Ya da bilinçli olarak mı başkan yanıltıldı? Futbolun aktif olarak içinde olup da bu söylentilerin kanıksandığını bilmeyen saf ve bakir bir vatan evladı var mı? Görevin başlangıcındaki bu yönetsel hata kamuoyunda ileriye dönük endişelere neden olmaz mı? Biz mi bu konuları gereksiz yere dert ediyoruz, yoksa ulusal rutinimiz bu mu diyelim? Bu soruları boşuna sorduğumuzun farkındayız.
                                    	<br/><br/>
<a class="lnk2" href="/web/20111114073344/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-sorun-tanima-cozme-refleks-kusurumuz.htm), [web.archive.org (arşiv bağlantısı)](http://web.archive.org/web/20111114073344/http://www.taraf.com.tr:80/haluk-cetin/makale-sorun-tanima-cozme-refleks-kusurumuz.htm)
# Masal ülkesi futboluna Allah’ın lütfu

*Haluk Çetin 07.08.2011*

<div class="yazi"><p>Bugün yazımızda, futbolla yatılıp kalkılan, uyku dışındaki zamanda sürekli futbol düşünülüp konuşulan masallar ülkesindeki futbol kahramanının hikâyesinden söz edeceğiz.</p>
<p>Eski bir sporcu olan bu zatın asıl branşı futbol değilmiş. Ancak kendi branşı futboldan sonra en popüler spor branşı olmasına rağmen âniden futbola yıldırım aşkıyla giriş yapmış... Aktif sporculuğu bıraktıktan sonra iktidarda olan parti yöneticilerine çok yakın olan bir firmanın spor kulübünde, kendi branşıyla ilgili takımın yöneticiliğini yaparken söz konusu firma sahiplerinin desteğine güvenerek aktif sporculuk yaptığı dalda federasyon başkanlığına aday olmuş. Bu desteğe güvenerek girdiği seçimi, büyük bir futbol kulüp başkanının çok yoğun aleyhteki çabalarıyla iki oy farkla kaybetmiş. Seçimi kaybedince doğal olarak mevcut işine dönmesi ya da yine kendi branşında faaliyet göstermesi en doğal sonuç olması gerekirken birden branş değişikliği yaparak futbol federasyonunun en önemli görevine getirilmiş. Yani görünmeyen güçler adeta “üzgünüz sana kazak veremedik gömlek verelim bari” demiş. Bu sonuç, bu masal ülkesinin ve futbolunun en hakiki gerçeği olan güce tapınma algısının camiada hemen tutmasına neden olmuş. Bu algının anlaşılabilir olduğu zira futbol gibi kaygan bir zemine hem de çok önemli bir pozisyonla paraşüt inişi yapabilmenin oldukça etkili bir maharet istediği genel bir inanışmış. Bu gelişmelerin, masal kahramanımızın dayandığı güçlerin etkinliğini gösterdiği gibi yakın bir akrabasının fi tarihinde korkutucu bir görev yapmış olması efsanesinin de yolundaki tüm engelleri aşmasını sağladığı rivayet olunmuş.
                                    	<br/><br/>
<a class="lnk2" href="/web/20111104224750/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20111104224750/http://taraf.com.tr/haluk-cetin/makale-masal-ulkesi-futboluna-allah-in-lutfu.htm)
# Vay devrimciler vay

*Haluk Çetin 21.08.2011*

<div class="yazi"><p><b>Futbol Federasyonu yeni sezonda şampiyonun ve düşecek takımların belirlenmesi için play-off uygulamasına geçecekmiş. Bu futbolumuzda bir devrimmiş. Böyle buyuruyor malum medya.</b> Bu haberin, Federasyon’un hafta başında, savcılığın gönderdiği 26 klasör dosyadaki belgelerin şike ve teşvik pirimi suçlarını kanıtlamaya yetmediği, gizlilik kararı vs. gibi gerekçelerle topu taca atmasından sonra kamuoyuna hem de <b>“Futbolumuzda devrim”</b> manşetiyle verilmesi çok da şaşırtıcı gelmedi. Malum spor medyasının misyonu zaten bunu gerektiriyor. Bize ‘Bakın bazı peşin hükümlü ve art niyetliler Federasyon’un hemen karar vermesini istiyor ama Federasyon en mükemmelini yaptı, şike ve teşvik pirimi soruşturmasında bir şey yapmadı ama futbolumuzda devrim yapıyor daha ne istiyorsunuz’ demek istiyorlar. Yersek tabii. <b>Bu medya 12 hazirandaki genel kurul öncesi mevcut sistemin devamından yana olan Süper Lig kulüplerinin tek aday üzerinde anlaşmasını da “Futbolda kaosa son” şeklinde manşet yapmıştı.</b> Yine malum medya yazarlarının büyük bir çoğunluğu, şike ve teşvik pirimi soruşturması kapsamında basına yansıyan telefon konuşmalarından öğrenildiği üzere, büyük bir kulüp başkanının talimatları doğrultusunda yönetim sergileyen, yine bu kulüp başkanının en yakın adamlarından birini kendine başkanlık danışmanı, koordinatörü yapan eski Federasyon Başkanı’na kardeşim, dostum diye övgüler yağdırmaktaydı. Aynı tavrı yeni başkana göstermeye teşne olmaları çok doğal.</p>
<p>Öncelikle şunu belirtelim. <b>Federasyon’un hafta başı yaptığı açıklama ne yazık ki futbolumuzda yıllardır bilinen kirliliklere ve şaibelere son verme fırsatına yaklaşımdaki kararlılık beklentisine olumlu katkı sağlayamadı.
                                    	<br/><br/>
<a class="lnk2" href="/web/20111114073350/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></p></div>

Kaynak: [taraf.com.tr](http://www.taraf.com.tr:80/haluk-cetin/makale-vay-devrimciler-vay.htm), [web.archive.org (arşiv bağlantısı)](http://web.archive.org/web/20111114073350/http://www.taraf.com.tr:80/haluk-cetin/makale-vay-devrimciler-vay.htm)
# Yeter artık biraz ciddiyet lütfen

*Haluk Çetin 28.08.2011*

<div class="yazi"><p>Avrupa İnsan Hakları Mahkemesi’ndeki dava ve tazminat ödeme şampiyonluğumuza, düşünce suçu davalarında dünya sıralamasında üst sıralardaki yerimize şimdi de futbolumuzu ekledik. Eh bu da bir başarı sayılabilir.</p>
<p> <br/>Başbakanımız 10 gün önce 2020 Olimpiyatları’na resmen adaylığımızı açıklıyor, 10 gün sonra UEFA Federasyonumuza rağmen karar vererek, 2011-2012 sezonunda şampiyon takımımızın Şampiyonlar Ligi’ne katılamayacağına hükmediyor. Bize de bu kararı uygulamak düşüyor. Bu karar, UEFA görevlisinin ülkemize gelerek, şike ve teşvik primi soruşturmasını yürüten savcı ile yaptığı görüşmenin hemen ardından veriliyor. <b>UEFA görevlisi soruşturmayı ciddi ve inandırıcı buluyor ama biz nedense bir türlü bulamıyoruz. Bizim yapamadığımızı UEFA yapıyor.</b> Bunun ne anlama geldiğini kamuoyunun takdirine bırakalım.</p>
<p>Bu durumda UEFA, FIFA yetkililerinin yerinde olsanız Türkiye futbol ve spor yönetimi hakkında ne düşünürsünüz? Beş yıl önce milli bir organizasyonla yaşanan İsviçre maçı sonrası rezaletinin üzerine bu hazin gelişmenin sonuçları nerelere varır acaba? Bundan sonra bize kim inanır? Kim ciddiye alır? Uluslararası organizasyonlara, özellikle de spor organizasyonlarının zirvesi olan olimpiyatlara adaylıkta gözetilen kriterler arasında ülke spor yönetiminin saygınlığı, güvenilirliği çok mu önemsiz? Başbakanımız, Gençlik ve Spor Bakanımız, spor ve futbol kamuoyu bu konuda ne düşünür acaba? Biz göremedik adamlar gördü.
                                    	<br/><br/>
<a class="lnk2" href="/web/20111114073354/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-yeter-artik-biraz-ciddiyet-lutfen.htm), [web.archive.org (arşiv bağlantısı)](http://web.archive.org/web/20111114073354/http://www.taraf.com.tr:80/haluk-cetin/makale-yeter-artik-biraz-ciddiyet-lutfen.htm)
# Kulüp sevgisi/aşkı

*Haluk Çetin 01.09.2011*

<div class="yazi"><p>Sevgi insanlığın en önemli, en güzel, en etkili kavramı. Sorunların en basit çözümü, çaresi. Toplum olarak birinci eksikliğimiz, acil ihtiyacımız. Birçok kavramın anlamını özümseyemediğimiz gibi sevgi kavramının da ne olduğunu bilemiyoruz. Kişileri, kurumları, ülkemizi çok sevdiğimizi hatta bunlar için ölmeye bile hazır olduğumuzu her fırsatta söyleyip duruyoruz ama sevgi kavramını kendi anlayışımıza göre şekillendiriyoruz. Herkes bir şeylere âşık, kimi ülkesine, kimi bayrağına, kimi spora, kimi tuttuğu futbol takımına âşık. Ancak aşkımızı gösterme tarzımız bize özel. Sonunda ya felaket ya da ölüm var aşklarımızın. Ana baba çocuklarını, çocuklar ana babalarını, eşler, insanlar birbirlerini sevdiğini sanıyor ama bir türlü sevemiyor. Özetle sevgi anlayışımız; severken öldürmek. Bu duruma en tipik örnek 3 temmuzdan bu yana yaşanan şike ve teşvik pirimi soruşturma süreci... Malum olduğu üzere çok para kazanıp zenginler kulübüne giren bir kısım muhterem zevat geçmişte sporla, futbolla hiçbir ilgileri, bilgileri olmadığı halde birden futbol aşığı olup yöneticiliğe başlıyorlar. Kulüpleri kendi malı, oyuncağı, tapulu malı gören bir başkanın ekibi olup, onun patronajında, yazılı ve görsel medyada sürekli görüntü ve demeç vererek kulüp sevgilerini, aşklarını terennüm edip duruyorlar.</p>
<p><b><br/>3 temmuzda başlayan soruşturma kapsamında gözaltına alınan büyük bir kulübün başkanı, tutuklandı, tutukluluğa yapılan itiraz da reddedildi. Yargı sistemimizin geç işleyişi dikkate alındığında iddianamenin hazırlanıp, mahkemeye sunulması, davanın başlaması gibi aşamaların en az dört beş ayı bulacağı, bu arada da içerde Lig’in ağustos ayında, Avrupa’da da Şampiyonlar Ligi’nin eylül ayında başlayacağı bilinmekteyken ilgili kulüp başkanının ve yönetiminin kulübün menfaatlerini düşünerek hiçbir işlem ve eylem yapmaması nasıl açıklanabilir?</b> <b>Bir kulübü gerçek anlamda seven başkan ve yöneticilerin yapması gereken bu aşamada istifa ederek hem kulübü, hem de bu konuda karar verecek olan kurumları rahatlatmak değil midir?</b> Bu sürecin milyonlarca taraftarı olan, geçmişi başarılarla dolu, futbolumuzun en önemli liderlerinden olan 104 yıllık kulübe zarar vereceği düşünülemiyor mu? Bu sağduyu neden gösterilemiyor? Bu durumda <b>istifa etmek iddia edilen suçlamaları kabul etmek anlamına gelmez.
                                    	<br/><br/>
<a class="lnk2" href="/web/20111114073158/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></p></div>

Kaynak: [taraf.com.tr](http://www.taraf.com.tr:80/haluk-cetin/makale-kulup-sevgisi-aski.htm), [web.archive.org (arşiv bağlantısı)](http://web.archive.org/web/20111114073158/http://www.taraf.com.tr:80/haluk-cetin/makale-kulup-sevgisi-aski.htm)
# Futbol çook enteresan çooook

*Haluk Çetin 18.09.2011*

<div class="yazi"><p>Aktif futbol geçmişi ya da futbolda yorum yapabilecek bir kariyeri olup olmadığı konusunda hiçbir bilgimiz olmayan gönüllü bir yorumcunun derin yorumları hafızamızda yer edindi. Gerçi ülkemizde herkes her konuda kendini uzman gördüğü için bunu doğal karşılamak gerek. Yorumcularımızın futbol yazarlarımızın bir çoğunun aktif futbol geçmişi, teknik analiz yapabilecek üst düzey bir futbol kariyeri yok ama olsun realite bu işte, neyse. Yorumcumuz hemen hemen her pozisyondan sonra ‘’ Futbol çook enteresan çoook’’ şeklinde yorum yapıyor. Biz sade futbolsever seyirciler olarak, müsabakalarda fark edemediğimiz, süzemediğimiz, anlayamadığımız pozisyonlarda yorumcuya kulak verdiğimizde hep bu sözleri duyunca, usta yorumcudan feyiz alarak futbolu artık bu sihirli sözlerle anlamaya çalışıyoruz. Şöyle ki:</p>
<p>Son iki milli maçta takımımızın oynadığı futboldan memnun olan kimse yok. Tur atlandığı için görevde kalan Hiddink ve ekibi hariç tabii... </p>
<p>Futbolda ne takımlar düzeyinde ne de milli takım düzeyinde bir sistemimiz, istikrarımız var.</p>
<p>Yaş grupları genç milli takımlardan, milli takıma oyuncu gelmiyor. Genç milli takımlarımızın oyun sistemi ile milli takımımızın oyun sistemi arasında bir uyum yok. Aslında futbolda bir sistemimiz hiç yok.</p>
<p>Yaş grupları genç milli takımlarımızın başlarında yerli hocalar var. Bunların başında da futbol genel direktörü var. Milli takımımızın başında yabancı hoca var. Bunlar arasında futbolumuzun geleceğine ilişkin ne tür bir çalışma, koordinasyon var bilen yok.</p>
<p>Kulüplerimizin birkaç istisna dışında altyapıları çok yetersiz.
                                    	<br/><br/>
<a class="lnk2" href="/web/20111217073031/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-futbol-cook-enteresan-cooook.htm), [web.archive.org (arşiv bağlantısı)](http://web.archive.org/web/20111217073031/http://www.taraf.com.tr:80/haluk-cetin/makale-futbol-cook-enteresan-cooook.htm)
# Federasyon’un kadın duyarlılığı

*Haluk Çetin 24.09.2011*

<div class="yazi"><p>Şike ve teşvik primi iddialarının, soruşturmasının üzerine oturup beklemeyi ve kamuoyunun konuyu kanıksayıp unutmasını tercih eden Federasyon devrim yapmış, tarihî kararlar alıp uygulamış. Malum yazılı ve görsel medya böyle buyurup yoğun propaganda yapıyor. Ee alışkanlık işte. Misyonerlik böyle bir şey.</p>
<p>Günlerdir özellikle <b>görsel medyada bayram havasında verilen</b> haber, <b>seyircisiz oynama cezası yerine müsabakalara sadece kadın ve çocukların alınması kararı</b>. Aman Allah’ım <b>sanki düne kadar bu ülkede kadınlar ve çocuklar futbol müsabakalarına giremiyordu da bu hakkı yeni elde ettiler</b>. Adeta kadınlara hiçbir çağdaş hakkın verilmediği şeriat ülkesiydik, birden çağ atladık. Kadınlara çocuklara lütufta bulunduk, onları da futbol seyircisi yaptık. Bu uygulamanın yapıldığı günü resmî futbol bayramı filan olarak kutlamalıyız bence.</p>
<p><b><br/>Seyircisiz müsabaka oynama cezası zaten anlamsız, saçma ve dünyada pek uygulanmayan bir yaptırım.</b> Yeni dönem Futbol Federasyonu başkanlığına kim gelirse gelsin yapacağı acil eylemlerden biriydi. Genel Kurul öncesi adı başkan adaylığı olarak geçen <b>Sayın Mehmet Atalay’ın katıldığı televizyon programlarında dile getirdiği öncelikli hususlardan biriydi</b>. Zaten bu konuda kulüpler, seyirciler ve futbol kamuoyu bakımından bir irade ve talep hazırdı. Şimdi bu kararı abartıp tarihî karar, devrim filan demenin hangi amaçla yapıldığı çok açık. Futbolseverlere verilmek istenen mesaj şu galiba; “şikeyi, teşvik primini filan bırakın, unutun, bakın Federasyonumuz ne muhteşem icraatlar yapıyor”.
                                    	<br/><br/>
<a class="lnk2" href="/web/20111229141508/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-federasyon-un-kadin-duyarliligi.htm), [web.archive.org (arşiv bağlantısı)](http://web.archive.org/web/20111229141508/http://www.taraf.com.tr:80/haluk-cetin/makale-federasyon-un-kadin-duyarliligi.htm)
# Hani bu yasa dünyaya örnek olmuştu

*Haluk Çetin 28.09.2011*

<div class="yazi"><p>6222 sayılı yasa, 29 haziranda yapılan Futbol Federasyonu Genel Kurulu öncesine yetiştirilmek kaygısıyla kamuoyunda ve TBMM’de bile yeterince tartışılmadan aceleyle çıkartıldı. Gerekçe, yürürlükte olan 5149 sayılı ‘Sporda Şiddet Yasası’nda seyirci, şike ve teşvik primi yönlerinden adlî yaptırım bulunmaması idi. Bu önemli bir ihtiyaçtı ancak 5149 sayılı yasa hükümlerinin tam olarak uygulanmadığını da hemen belirtelim. 5149 sayılı yasa hükümlerine göre resen ve şikâyet üzerine işlem yapma yetkileri olan il ve ilçe spor güvenlik kurulları, iki ya da üç örnek dışında, şiddetin önlenmesi yönünde inisiyatif kullanmadı. Daha da önemlisi, şiddetin önlenmesinde etkileri tartışılmayacak kadar önemli olan kulüp yöneticileri ve taraftar temsilci dernekleri yönünden yeterli hassasiyet ve destek sağlanamadığı için olaylar önlenemedi. Yasa yetersiz dendi. </p>
<p>Sadece yasalarla sorunlar çözülemiyor. Spor, futbol, saygı ve centilmenlik bilinci ve kültürü yerleşmeden bu sorundan kurtulamayız. Bunun içinde çok kapsamlı ve çok boyutlu politikalara ihtiyaç var. Tek başına kanunlarla sorunlar çözülebilse, bir kanun devleti olan ülkemizde hiç sorun kalmazdı.</p>
<p>Şike ve teşvik primi bakımından da Federasyon’un bu pislikten kurtulmak için bir iradesinin olmadığı, yasa maddelerine uygun olarak talimatlarda değişiklikler yapmadığı, idari altyapı hazırlığını es geçtiği, 3 Temmuz’dan buyana yaşanan süreçte açıkça görüldü. Şike ve teşvik primi yönünden yasa maddelerine ve savcılık soruşturmasına rağmen işlem yapmaya niyetleri ve cesaretleri yok.
                                    	<br/><br/>
<a class="lnk2" href="/web/20111219161529/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-hani-bu-yasa-dunyaya-ornek-olmustu.htm), [web.archive.org (arşiv bağlantısı)](http://web.archive.org/web/20111219161529/http://www.taraf.com.tr:80/haluk-cetin/makale-hani-bu-yasa-dunyaya-ornek-olmustu.htm)
# Kulüp yöneticileri neyi yönetir

*Haluk Çetin 05.10.2011*

<div class="yazi"><p>Bizim futbol kulüp yöneticilerimiz neyi yönetir diye bir soru sorsak ne tür yanıtlar alırız acaba? Bu soruyu kendilerine sorsak sorumuzu nasıl yanıtlarlar? Neyse bu öneriyi spor bilimi öğrencilerine ve araştırmacılara yöneltip, sorunun yanıtını bulmaya çalışalım.</p>
<p><b><br/>Bizde en kolay olunabilecek şeylerden biridir spor-futbol kulüp yöneticiliği.</b> Dernekler Kanunu’na göre kurulan ve faaliyet gösteren spor-futbol kulüplerine yönetici olabilmek için; “yüz kızartıcı bir suçtan” dolayı kesinleşmiş bir cezanız, dernek kurma ve dernek üyesi olmanıza engel bir yasal durumunuz yoksa başka hiç bir şart aranmaz. Bizi artık fazlasıyla sıkan, kısıtlayıcı, yasaklayıcı yasa hükümlerini savunmuyoruz elbette. Kulüp yöneticiliği için, spor-futbol geçmişi, spor yöneticiliği konularında birikim ve deneyim gibi konularda teamüllerimizin olmadığını belirtmek istiyoruz.</p>
<p><b><br/>Futbol kulüp yöneticiliği; siyasetin, reklamın, nüfuz ticaretinin, kayıtdışı ve kara para aklamanın, siyaset ve bürokrasi ile sağlam ilişkilerin, futbolun çeşitli illegal getirilerinin ideal bir fırsatı.</b> Bu yüzden de talep fazla. Öncelikler bunlar olunca spor-futbol işin sadece görüntüsünü oluşturuyor.</p>
<p>Bilindiği üzere statlar, sahalar çoğunlukla kamunun. Süper Lig ve Birinci Lig kulüpleri bu saha ve statların uzun dönem kullanma haklarını siyasilerin desteğiyle çok uygun koşullarda elde ettiler. Bu saha ve statların tadilat ve modernleştirilme harcamaları da, az sayıdaki birkaç istisna dışında hep kamu kaynaklarından karşılandı. </p>
<p><b><br/>Kulüplerin büyük bir çoğunluğu borç batağında, ama yöneticiler şunu çok iyi biliyor: Kulüp dibe vurup deplasmana gidecek parayı bile bulamayacak hale gelince mutlaka siyasiler, üst düzey devlet görevlileri ve belediyeler devreye girerek durumu düzeltiyor.
                                    	<br/><br/>
<a class="lnk2" href="/web/20111205172029/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></p></div>

Kaynak: [taraf.com.tr](http://www.taraf.com.tr:80/haluk-cetin/makale-kulup-yoneticileri-neyi-yonetir.htm), [web.archive.org (arşiv bağlantısı)](http://web.archive.org/web/20111205172029/http://www.taraf.com.tr:80/haluk-cetin/makale-kulup-yoneticileri-neyi-yonetir.htm)
# Federasyon’un stratejik plan hedefleri

*Haluk Çetin 10.10.2011*

<div class="yazi"><p>Futbol Federasyonu 2010 yılı başında, müthiş bir propagandayla, <b>dört yıllık stratejik plan</b> açıkladı. Plan broşürünün önsözünde dönemin Federasyon Başkanı, “stratejik planın Türk futbolunun rekabetçi yapısını yükselteceğini, uluslararası alanda söz sahibi yapacak sürecin önünü açacağını” belirterek, amaçlarının “futbolun toplum üzerinde yaratacağı olumlu sosyal etkiyi en üst seviyeye çıkarmak” olduğunu vurgulamış. Güzel söylemiş ama, 3 temmuzdan buyana geldiğimiz nokta ortada. Neyse bu plan hedeflerine biraz göz atalım:</p>
<p><b><br/> Planda 24 hedef belirlenmiş.</b> Bu hedeflerin tümünü bu yazımıza sığdıramayacağımız için önemlilerini alıp şöyle bir değerlendirelim: Bu hedefleri Federasyon’a soru olarak sorup yanıtlarını almak daha doğru ama bu sütunlarda daha önce Federasyon Başkanı’na sorduğumuz sorulara üç aydır yanıt alamadığımızı hemen belirtelim.</p>
<p> <br/>Hedeflerin birincisi, “U17, U19, U21 Milli Aakımlarının FIFA ve UEFA tarafından düzenlenen her şampiyona finallerine katılması, oyuncuların bu takımlardan geçerek A Milli Takım’a entegre olmaları”. <b>Planın açıklandığı tarihten buyana iki yıl geçti. Bu hedeflere yaklaşılamadı. Genç Milli Takımlardan A Milli Takım’a entegre olan oyuncu yok.</b></p>
<p>Diğer bir hedef, “En üst iki profesyonel ligde yarışan 15 kulübün gençlik geliştirme programlarının ’akademi’ standartlarına ulaşması”. <b>Kulüp altyapılarının geliştirilmesine yönelik bu program konusunda da hedefe uygun bir gelişme yok. En üst iki ligdeki tüm kulüplere zorunlu olarak uygulanması gereken bu program tamamen kulüplerin isteğine ve keyfine bırakılmış durumda.
                                    	<br/><br/>
<a class="lnk2" href="/web/20111210032102/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></p></div>

Kaynak: [taraf.com.tr](http://www.taraf.com.tr:80/haluk-cetin/makale-federasyon-un-stratejik-plan-hedefleri.htm), [web.archive.org (arşiv bağlantısı)](http://web.archive.org/web/20111210032102/http://www.taraf.com.tr:80/haluk-cetin/makale-federasyon-un-stratejik-plan-hedefleri.htm)
# Futbol gerçeğimizi neden kabullenemiyoruz

*Haluk Çetin 15.10.2011*

<div class="yazi"><p>Son iki milli müsabaka sonunda, eyyamcı, iliştirilmiş, şerbetçi, skor yazarı ve yorumcuların bile itiraf ettiği bir gerçek var. <b>Biz futbolu hâlâ bilmiyoruz, öğrenememişiz ve beceremiyoruz.</b></p>
<p><b><br/>Kolektiviteye dayalı tüm işlere olduğu gibi takım sporlarına da yatkınlığımız yetersiz. Sporun zirvesi olan olimpiyatlara, spor tarihimizin hiçbir döneminde takım sporları düzeyinde katılamadık. 2012 Londra Olimpiyat Oyunlarına bir yıldan az bir süre kalmasına rağmen takım sporlarında yine barajları aşamadık.</b></p>
<p> Geçici ve konjonktürel başarılarla avunmaya çalışıyoruz. Sorunlara gerçekçi teşhis koyamıyoruz. Cesur, gerçekçi ve kalıcı çözümler üretmek çok zormuş gibi zamanı boşa harcıyoruz.</p>
<p>Gazetemizin değerli yazarları, Fatih Uraz ve Ali Fikri Işık’ın her biri ders niteliğindeki analizlerinde sürekli belirttikleri üzere, futbolun çağdaş temel eğitim kriterlerini özümsemiş düzeyde kaleci, savunma ve orta saha oyuncuları yetiştiremiyoruz. Çağdaş sistemleri benimseyip uygulayamıyoruz. Başarıları, rastlantılardan ve yetenekli oyuncuların bireysel becerilerinden bekliyoruz. Milli Takım teknik direktörlüğüne tanınmış bir yabancı hoca getirince umutlanıp bu yabancıdan mucize ve sihirbazlık bekliyoruz. Temel sorunlarımız çözülmeden, bu mucizenin gerçekleşemeyeceği gerçeğini ıskalayıp sonuçta sürekli hayal kırıklığı yaşıyoruz.</p>
<p>Sorun belli; yetersiz eğitim ve altyapı, sistemsizlik ve disiplinsizlik. Bunu futbolun içinde olan herkes çok iyi biliyor. Bire bir sohbetlerde sürekli dile getirilir ancak görünmez bir el bu sorunların çözümüne engel olur.
                                    	<br/><br/>
<a class="lnk2" href="/web/20111217084407/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-futbol-gercegimizi-neden-kabullenemiyoruz.htm), [web.archive.org (arşiv bağlantısı)](http://web.archive.org/web/20111217084407/http://www.taraf.com.tr:80/haluk-cetin/makale-futbol-gercegimizi-neden-kabullenemiyoruz.htm)
# Futbolun vazgeçilmez unsurları

*Haluk Çetin 22.10.2011*

<div class="yazi"><p><b>Son birkaç yılda öne çıkartılıp, yeteneğini aşan değerlendirmelerle “SÜPER LİGİMİZİN” önde gelen isimleri arasına alınan bir hakem görevini bıraktı.</b> Güneşin doğuşunu bile “FLAŞ, ŞOK” başlıklarıyla veren güzide medyamız, bu gelişmeye de kilitlenip yıldız hakemin basın toplantısını bekleyerek kendisiyle röportaj kuyruğuna girdi. </p>
<p>Ülke bu olayı heyecanla takip ederken <b>yıldız hakemimiz basın toplantısında hakemliği bırakma nedenlerini açıkladı</b>. <b>Tartışmalı karar verdiği bir müsabakadan sonra iki hafta kendisine görev verilmemiş, Federasyon Başkanı kızının düğününe davet etmemiş, Federasyon Başkanı’nın cep telefonu kendisinde yokmuş. Bu nedenlerle hakemliği de mesleği olan polisliği de bırakmış.</b> </p>
<p>Bu düzeye getirilen bir hakemin sezon başında istifası bizde de merak uyandırdı. Hakemlikle ilgili ciddi sorunların dile getirileceğini, tartışılacağını sandık. İstifa nedeni olarak; hakemlere uygulanan baskıların, haksız, sübjektif yorumların, demokratik örgütsüzlüğün, tepkisizliğin, Federasyon’un hakem yetiştirme sisteminin çarpıklığının dile getirileceği beklentimize karşı bu açıklamaları okuyunca boşuna umutlandığımızı anladık.</p>
<p>Bu hakeme her hafta müsabaka verilse, Federasyon Başkanı kızının düğününe davet etse, cep telefon numarasını verse istifa etmeyecekmiş. Bu lafların boş olduğu, bu açıklamaların hemen ardından <b>bu kişinin bir televizyon kanalında çok iyi koşullarda “HAKEM YORUMCUSU” olduğu</b> bilgisiyle anlaşıldı.</p>
<p>Asıl istifa nedeni kaymaklı hakem yorumculuğu olduğuna göre bu şahsın kamuoyuyla dalga geçmesinin takdirini okuyuculara bırakalım.
                                    	<br/><br/>
<a class="lnk2" href="/web/20111225014300/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-futbolun-vazgecilmez-unsurlari.htm), [web.archive.org (arşiv bağlantısı)](http://web.archive.org/web/20111225014300/http://www.taraf.com.tr:80/haluk-cetin/makale-futbolun-vazgecilmez-unsurlari.htm)
# Bakandan kulüplere jest!

*Haluk Çetin 29.10.2011*

<div class="yazi"><p>Basında çıkan bir habere göre, Kazakistan maçı öncesi Süper Lig kulüp yöneticileriyle biraraya gelen Gençlik ve Spor Bakanı Süper Lig kulüplerine 800’er bin lira yardım, jest(!) yapacakmış. Dört büyük kulüpte bu jeste karşı bir jestle, kendilerine verilecek miktarları diğer kulüplere bağışlayacaklarmış. Bu yardım, Spor Toto Teşkilatı bütçesinden öncelikle mali açıdan zor durumda olan kulüplere, gelecek yıldan itibaren amatör branşlarda kullanılmak üzere verilecekmiş. Umarız bu amaç gerçekleşir.</p>
<p>Her şeye tersten ve sağlıklı bir altyapı oluşturmadan başlamak değişmez rutinimiz. <b>Kulüp yapılarını sağlıklı bir hale getirmeden, kulüpler yasasını çıkartmadan, UEFA’nın mali kriterlerini uygulamaya koyup tavizsiz uygulamadan yardım, jest yapmanın neye yaradığını merak ediyoruz.</b></p>
<p>Bilindiği üzere Spor Toto Teşkilatı, ağırlıklı olarak futbol ve son üç yıldan bu yana da diğer bazı spor branşları müsabakaları üzerinden düzenlediği bahisten gelir elde etmektedir. 2004 yılında uygulamaya konulan İddaa bahis oyunundan bugüne dek elde edilen toplam hâsılat, yaklaşık 13 milyar lira gibi rekor bir seviyeye ulaşmıştır. <b>Ancak müsabakalar üzerinden oynanan bu bahisten elde edilen hâsılattan kulüplere ödenen isim hakları karşılığı pay, toplam hâsılatın yüzde 7’si civarındadır. Bu rakam ve orandan anlaşılacağı üzere kulüpler, müsabakaları üzerinden isimleri kullanılarak elde edilen bu kaynaktan yeterince yararlanamamaktadır. Ciddi bir mağduriyet ve haksızlık söz konusudur.</b></p>
<p><b><br/> </b>İddaa hâsılatından; öncelikle Şans Oyunları Vergisi ve Katma Değer Vergisi düşüldükten sonra kalan miktar; ikramiye, bayi komisyonları, GSGM hissesi, Çocuk Esirgeme Kurumu hissesi, İstanbul Olimpiyat Hazırlık ve Düzenleme Kurulu payı, Savunma Sanayi Destekleme Fonu, Tanıtma Fonu, Kredi Yurtlar Kurumu payı olarak değişik oranlarda dağıtılmaktadır.
                                    	<br/><br/>
<a class="lnk2" href="/web/20120102060954/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-bakandan-kuluplere-jest.htm), [web.archive.org (arşiv bağlantısı)](http://web.archive.org/web/20120102060954/http://www.taraf.com.tr:80/haluk-cetin/makale-bakandan-kuluplere-jest.htm)
# Federasyonculuk dizisi

*Haluk Çetin 06.11.2011*

<div class="yazi"><p>Futbol Federasyonu’nun dört aylık icraatı ya da icraatsızlığı karşısında, insan, konusu futbol olan bir televizyon komedi dizisi mi izliyoruz duygusuna kaplıyor adeta.</p>
<p>Federasyon’un, şike ve teşvik primi soruşturması karşısındaki çelişkili ve pasif tavırları, UEFA ve FIFA karşısında ülkemizin düştüğü durum, Şampiyonlar Ligi’ne katılacak takımımız konusundaki iradesizlik, kamuoyuna devrim sloganlarıyla sunulan play-off sistemiyle takımların neredeyse gün aşırı müsabaka yapması, UEFA’dan gelen uyarıyla sistemde yapılan düzeltme, MHK Başkanı’nın, hakemlerin müsabaka yönetimlerine ilişkin, Federasyon, takımlar, futbolcular, hakemler yönünden hukuki sonuçlar doğurabilecek demeç merakı gibi dört aylık süreçteki bu gelişmeleri bile aşan bir olay yaşandı.</p>
<p>Yaklaşık iki ay önce <b>Sayın Ahmet Çakar, yazılı ve görsel medyada geçmişte Galatasaray’ın Avrupa Kupası müsabakalarında ismini açıkça verdiği bir şahsın hakemleri ayarlamaya yönelik eylemlerinden söz etti</b>.</p>
<p>Bu açıklamalar kamuoyunu iki gün meşgul etti ve her şeyi olduğu gibi bu konuyu da unutup gittik.</p>
<p>Olaydan iki ay sonra bir televizyon programında <b>Ahmet Çakar’ın sözünü ettiği şahsın TFF’de çalıştığı</b> belirtilince Federasyon Başkanı’nın programa katılanlardan Rasim Ozan Kütahyalı’yı cep telefonundan arayarak, adı geçen şahsın Federasyon’da çalışıp çalışmadığını bilmediğini bu konuyu araştıracağını söylediği medyada yer aldı.</p>
<p>Daha sonra <b>adı geçen şahsın Federasyon’da çalıştığı haberinin doğru olduğu ve bu gelişme üzerine istifa ettiği öğrenildi</b>. Bu şahsın Federasyon’da sıradan bir çalışan olmadığı, <b>Federasyon’un dış ilişkiler bölümünde</b> uzun bir süreden bu yana <b>önemli bir görevde</b> olduğu bizzat kendi açıklamalarından anlaşıldı.
                                    	<br/><br/>
<a class="lnk2" href="/web/20120106141443/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-federasyonculuk-dizisi.htm), [web.archive.org (arşiv bağlantısı)](http://web.archive.org/web/20120106141443/http://www.taraf.com.tr:80/haluk-cetin/makale-federasyonculuk-dizisi.htm)
# Spor kulüplerimiz

*Haluk Çetin 12.11.2011*

<div class="yazi"><p>İçişleri Bakanlığı Dernekler Dairesi verilerine göre; ülkemizde tescil edilmiş 10.973 gençlik ve spor kulübü vardır. Bu kulüplerden 4554’ünün futbol takımı bulunmaktadır. 5253 sayılı Dernekler Kanunu kapsamındaki spor kulüpleri, İçişleri Bakanlığı ve Spor Genel Müdürlüğü’nün denetimine tabidir. Spor Genel Müdürlüğü bu denetimi yapmamaktadır. Futbol Federasyonu da futbol kulüplerini denetlememektedir. İçişleri Bakanlığı Dernekler Dairesi verilerine göre ise 2005-2010 döneminde derneklerin yüzde 25’i denetlenmiştir. Dernekler Dairesi’nce yaptırılan bu denetimler sonunda tesbitler şöyledir:</p>
<p>• Spor kulüplerinin kurumsallaşması zayıf olup sık yönetim değişiklikleri olmaktadır.</p>
<p>• Ekonomik açıdan sürekli gelir kaynakları bulunmamakta olup, ekonomik bağımsızlık elde edememişlerdir.</p>
<p>• Ağır vergi ve sigorta primi yükünden devamlı şikâyet etmektedirler. (Ağır vergi dedikleri transfer ücretlerine uygulanan yüzde 5-15 gelir vergisi oranıdır. Bu vergi oranı Batı ülkelerinde yüzde 30-45 düzeyindedir. Bu düşük oran bile kulüp yöneticilerini tatmin etmemiş olacak ki bunun yanında müsabaka biletlerinden, isim haklarından, yayın haklarından, reklam gelirleri ve spor okulları gelirlerinden alınan yüzde 18’lik KDV ile bilet satışlarından yüzde 10 oranında kesilen Eğlence Vergisi’nde de çok özel indirimler talep etmektedirler anlaşılan.)<b>(*)</b></p>
<p> • Tesisleşme ve ekipman açısından oldukça zayıf durumdadırlar.</p>
<p> • Benzer isim ve amaçla pek çok kulüp kurulup kötüye kullanılmaktadır.</p>
<p> • <b>Spor Kulüpleri, derneklerin tutmakla yükümlü olduğu defterleri ya hiç bulundurmamakta ya da defter bulundurup içeriği doldurmamaktadır.</b></p>
<p><b><br/> </b>• <b>Gelir ve giderlere ilişkin gerekli dokümantasyon işlemlerinde</b> <b>eksiklikler tesbit edilmektedir.
                                    	<br/><br/>
<a class="lnk2" href="/web/20111113032903/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></p></div>

Kaynak: [taraf.com.tr](http://www.taraf.com.tr:80/haluk-cetin/makale-spor-kuluplerimiz.htm), [web.archive.org (arşiv bağlantısı)](http://web.archive.org/web/20111113032903/http://www.taraf.com.tr:80/haluk-cetin/makale-spor-kuluplerimiz.htm)
# Hesap sormaya var mısınız

*Haluk Çetin 19.11.2011*

<div class="yazi"><p>Sınırsız sorumsuzluğun, hesap vermemenin, pişkinliğin gelenek olduğu bir ülkede, sorgulamayı ve hesap verilmesini teklif etmenin pek etkili olmayacağını biliyoruz ama biz yine de teklifimizi yapalım.</p>
<p>Hayati konulardaki ezeli ve ebedi kayıtsızlığımızdan, sorumsuzluğumuzdan, gelelim futboldaki kayıtsızlık ve sorumsuzluğumuza:</p>
<p>Hırvatistan ile yaptığımız 2012 Avrupa Şampiyonası eleme müsabakaları sonucu, futbolumuzun durumu ortada. Bu arada geçtiğimiz günlerde basında yer alan, Ankaraspor’un Süper Lig’den ve Birinci Lig’den düştüğü halde bu kulübe iki yılda iki milyon 193 bin 242 lira tutarında para verilmesi haberinden hareketle bazı şeyleri sorgulayalım dedik:</p>
<p>Futbol Federasyonu olağan genel kurulu dört yılda bir yapılır. Genel kurullarda, mevcut yönetim kurulunun faaliyet raporu, tüm harcamaları, mali raporu ve bütçesinin genel kurul delegeleri tarafından görüşülüp tartışılarak karar verilmesi esastır.</p>
<p>Yönetim kurulu sonuçta, genel kuruldan aldığı yetkiyle futbolu yönetir. Futbol etkinliklerinden elde edilen kaynakları kulüpler adına harcar.</p>
<p>Bugüne dek hiçbir genel kurulda, yönetim kurulunun icraatlarının sorgulandığı görülmemiştir. </p>
<p>Genel kurullar, Ankara’da beş yıldızlı çok lüks bir otelde yapılır. Delegeler genel kurul tarihinden bir gün önce otelde en iyi şekilde ağırlanır. İçi pahalı hediyelerle dolu çantalar delegelere dağıtılır. Genel kurulda raporlar yönetim kurulu tarafından okunur. Çoğunlukla da zaman kaybedilmemesi için okunmadan oylanarak ibra edilir ve yeni seçime geçilir.</p>
<p>Bugüne dek hiçbir delege yapılan icraat ve harcamaların yerinde olup olmadığını sorgulamamıştır.</p>
<p>5.5.2009 tarihinde yürürlüğe giren 5894 sayılı Futbol Federasyonu Kanunu’yla; daha önce yürürlükte olan kanunlarda, kamu denetimine olanak veren madde de kaldırıldığından, Federasyon’un harcamalarıyla ilgili yerindelik denetimi yapılmamaktadır.
                                    	<br/><br/>
<a class="lnk2" href="/web/20111119211452/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-hesap-sormaya-var-misiniz.htm), [web.archive.org (arşiv bağlantısı)](http://web.archive.org/web/20111119211452/http://www.taraf.com.tr:80/haluk-cetin/makale-hesap-sormaya-var-misiniz.htm)
# Futbol sen bizim herşeyimizsin

*Haluk Çetin 26.11.2011*

<div class="yazi"><p>Sporda (futbolda) şiddeti bitirelim dendi, mevcut yasa yetersiz bulunup yenisi çıkarıldı, bu yasaya şike ve teşvik pirimi suçları da monte edildi. Yasa anlata anlata bitirilemedi. Bu yasanın dünyaya örnek olduğu söylendi. Ancak yasa yürürlüğe gireli yedi ay geçti, şiddet, bırakın engellenmeyi, kontrol bile edilemediği için dört büyük takımın kendi aralarında yapacakları müsabakalara misafir takım seyircisinin alınmaması kararı verildi.</p>
<p>Bu arada yasada yer alan cezaların fazlalığı nedeniyle yeni bir düzenleme gündeme alındı. Gelişmeler tam bir yapboz oyunu gibi.</p>
<p>Yasa metnini hazırlayan Futbol Federasyonu hukukçuları, Meclis’e sunan Spordan Sorumlu Devlet Bakanlığı. Yasada teknik düzeltmeleri yapıp, Meclis’e sunulma prosedürünü tamamlayan bakanlık emrindeki GSGM Hukuk Müşavirliği. </p>
<p>Bakanlıklarca bir yasa Meclis’e sunulmadan önce başta ilgili bakanlıklar olmak üzere birçok bakanlığın resmî görüşü alınır. Bu görüşler alındıktan sonra yasa tasarısı Meclis’e hükümet teklifi olarak gönderilir ve öncelikli olarak Meclis’te görüşülmeye başlanır. Tasarı, Meclis Genel Kurulu’na gelmeden önce de ilgili komisyonlarda hukukçu parti temsilcilerince teknik olarak tartışılır, görüşülür, ilgililerin görüş ve önerileri alınır. Görüşmeler tamamlandıktan sonra da yasalaşması için tasarı Meclis Genel Kurulu’na sunulur.</p>
<p>Sporda Şiddet Yasası’nda da prosedür bu şekilde tamamlanmıştır. Tüm prosedür tamamlandığına göre yasa taslak metnini inceleyen tüm hukukçular, kurum uzmanları ve ilgili kişiler, yasa maddelerini her bakımdan uygun ve yeterli görmüşler demek. Bütün bu uzun prosedür sonucunda, pardon hata yapmışız yasa maddelerinde düzeltme yapalım deniyor.
                                    	<br/><br/>
<a class="lnk2" href="/web/20111127000415/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-futbol-sen-bizim-herseyimizsin.htm), [web.archive.org (arşiv bağlantısı)](http://web.archive.org/web/20111127000415/http://www.taraf.com.tr:80/haluk-cetin/makale-futbol-sen-bizim-herseyimizsin.htm)
# Şikenin failini bulduk(!)

*Haluk Çetin 03.12.2011*

<div class="yazi"><p>Şike soruşturması sürecinin devam ettiği beş aylık süre sonunda faili bulduk. Fail, UEFA müfettişi Pierre Cornu! Şike teftişi için ülkemize geldiğinde en iyi şekilde karşılayıp, ağırlamamıza rağmen raporuna uydurma şeyler yazıp bizim çok kıymetli iki Federasyon temsilcimize iftira atmış!..</p>
<p>Bu durumda, Meclis’ten geçip Cumhurbaşkanlığı’nda onay için bekleyen yasa değişikliğine de, iddianameye de ihtiyaç yok. Bu gelişmeyle olayı kapatıp işimize bakalım.</p>
<p>Son gelişmeler karşısında artık cidden sonsuz kere pessss demek gerekiyor.</p>
<p>3 temmuzda İstanbul Cumhuriyet Savcılığı’nca başlatılan şike ve teşvik pirimi soruşturması karşısında konunun otoritesi, yetkilisi, asıl muhatabı sıfatlarıyla Federasyon olarak ilk günlerde durumun vahim olduğunu belirterek (ki Federasyon Başkanı’nın o günlerde durumun vahim olduğuna ilişkin beyanı basında yer almıştır) Etik Kurulu’nu görevlendireceksiniz, daha sonra, iddianameyi bekleyeceğinizi söyleyeceksiniz. Bir süre sonra da, iddianame açıklansa bile karar için sezon sonunu bekleyeceğiz, diyerek sorunu erteleyeceksiniz.</p>
<p>UEFA’nın, şike konusunda adli sürecin beklenmemesi, sıfır tolerans ve hızlı karar prensiplerine rağmen bunları yapacaksınız, sonra da UEFA müfettişi bize iftira atıyor diyeceksiniz.</p>
<p>Soruşturma karşısında kararlı, tutarlı ve basiretli bir tavır sergileyemediğiniz için 18 temmuzda şimdi adları gündemde olan ve Pierre Cornu’nun iftira attığını belirttiğiniz iki kıymetli Federasyon temsilcinizi, UEFA yetkilileriyle görüşme yapmak üzere İsviçre’ye göndereceksiniz, olay karşısındaki pasifliğiniz ve çaresizliğiniz için UEFA’dan yardım, destek ve tavsiye talep edeceksiniz. Soruşturma karşısında pasif kalarak UEFA’yı devreye sokup sonra da, UEFA istediği için gereğini yapmak zorunda kaldık diyebilmenin şartlarını oluşturmaya yönelik şark kurnazlığınızla kamuoyunun zekâsıyla dalga geçeceksiniz.
                                    	<br/><br/>
<a class="lnk2" href="/web/20120203022055/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20120203022055/http://taraf.com.tr:80/haluk-cetin/makale-sikenin-failini-bulduk.htm)
# Spor teşkilatında atama sıkıntısı

*Haluk Çetin 17.12.2011*

<div class="yazi"><p>638 sayılı, 3.6.2011 tarihli Kanun Hükmünde Kararname ile Gençlik ve Spor Bakanlığı kuruldu. Bu tarihe kadar Spordan Sorumlu Devlet Bakanlığı’na bağlı olarak hizmet veren Gençlik ve Spor Genel Müdürlüğü’nün yapısı değiştirildi.</p>
<p>Gençlik ve Spor Genel Müdürlüğü’nün yapısı, Gençlik Hizmetleri, Spor Genel Müdürlüğü ve Proje Koordinasyon Genel Müdürlüğü olarak değiştirildi. Tek genel müdürlük üçe çıkartıldı. Önceki yazılarımızda da değindiğimiz üzere, hükümetin önceki iki dönem iktidarı sürecinde, spor teşkilatının dünya örneklerine uygun olarak küçültülerek özerk bir yapıya kavuşturulması hep gündemdeyken, devletçi ve bürokratik yapıyı en az üç kat arttıran bu tercihin nedeni anlaşılamamıştır. Bu arada dünyada devletin hâlâ sporu yönettiği üç ülkeden biri olduğumuzu, diğer ikisinin Küba ve Kuzey Kore olduğunu da hemen belirtelim. Dünyada, federasyonlar, kulüpler, dernekler, sivil toplum kuruluşları aracılığıyla yapılan spor ve gençlik etkinliklerini devlet eliyle yapma alışkanlığımızı terk edemiyoruz. </p>
<p>Eski yapıda, Gençlik ve Spor Genel Müdürlüğü tek bir bakana bağlı iken, mevcut yapıda Spor Genel Müdürlüğü’nün ve yeni oluşturulan diğer iki genel müdürlüğün bağlı olduğu Gençlik ve Spor Bakanlığı’nda, şube müdürlükleri, daire başkanlıkları, müsteşar yardımcılıkları, müsteşar ve bakandan oluşan bürokratik kademeler kurulmuştur. Genel Müdürlüklerde, en az üç kademeli imza aşamasından geçecek bir evrak, bakanlık seviyesinde ilaveten en az üç aşamadan daha geçerek tamamlanacaktır.</p>
<p><b><br/>12 Haziran seçimlerinden sonra göreve başlayan Gençlik ve Spor Bakanı’nın ilk icraatı, başta Gençlik ve Spor Genel Müdürü olmak üzere, yardımcıları, daire başkanları ve il müdürlerinin tümünün istifa dilekçelerini almak olmuştur.
                                    	<br/><br/>
<a class="lnk2" href="/web/20120621084425/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></p></div>

Kaynak: [taraf.com.tr](http://www.taraf.com.tr:80/haluk-cetin/makale-spor-teskilatinda-atama-sikintisi.htm), [web.archive.org (arşiv bağlantısı)](http://web.archive.org/web/20120621084425/http://www.taraf.com.tr:80/haluk-cetin/makale-spor-teskilatinda-atama-sikintisi.htm)
# Yanıtlarını alamadığımız sorular

*Haluk Çetin 24.12.2011*

<div class="yazi"><p>Bu sütunlarda aylardır bazı sorular sorduk ancak soruların muhatapları ilgilenme lütfunu gösterip yanıtlama zahmetinde bulunmadılar. Biz bu soruları kişisel merakımızdan ya da anket olsun diye sormuyoruz, kamuoyu adına soruyoruz, sorularımızın muhataplarının kamuoyuna saygıları, sorumlulukları yok galiba. Sorularımız yanıtsız kalsa da, bazılarının yanıtları içinde olsa da sormaya devam edelim.<br/><b>1-</b> Futbolumuzun önder ve lider kulüplerinden,104 yıllık Fenerbahçe Spor Kulübü Aziz Yıldırım’ın tapulu malı mıdır?<br/><br/><b>2-</b> <b>İstanbul 16. Ağır Ceza Mahkemesi’nce kabul edilen şike iddianamesinde adı sanık olarak geçen Federasyon As Başkanı Göksel Gümüşdağ’ın ifadesi ya da savunması neden diğer sanıkların aksine soruşturmanın başlatıldığı ve devam ettiği günlerde değil de soruşturmanın sonuna doğru, iddianamenin açıklanmasına 10 gün kala alındı? Soruşturmanın başlatıldığı günlerde, şüphelilerden birinin, Federasyon Başkanı ile birlikte birkaç kez savcılığa giderek sanık durumunda olduğu soruşturma hakkında bazı bilgiler alması hukuka ve etiğe uygun düşer mi? Bu durum ileride mahkeme kararının bozma nedeni olabilir mi?<br/><br/></b><b>3-</b> <b>Göksel Gümüşdağ mahkemece kabul edilen şike iddianamesinde sanık durumundayken neden Federasyon As Başkanlığı görevinden istifa etmiyor? Etik Kurulu mütalaasında bu konuda ne tür bir kanaat bildirecek acaba? Göksel Gümüşdağ’a ceza teklifinde bulunabilecekler mi? Göksel Gümüşdağ’ın ayrılıp diğer sanıklara ceza teklifinde bulunulması halinde sonuç ne olur?<br/><br/></b><b>4-</b> İddianamedeki telefon dinleme kayıtlarında adı sıkça geçen eski Federasyon Başkanı neden suskun ve kayıp? <br/><br/><b>5-</b> Soruşturmanın başlatıldığı günlerde, savcılık tarafından gönderilen konuya ilişkin 26 klasördeki bilgi ve belgeleri inceleyerek mütalaa vermek için toplanan Etik Kurulu’nun hazırladığı raporda tam olarak ne var? Önce savcılık tarafından gönderilen dosyalardaki delil ve belgelerin bir kanaat oluşturulmasına yetmediği söylendi, şimdi basına yansıyan bilgilerden, Etik Kurulu’nun mütalaasında şike suçunun oluştuğuna ilişkin görüş belirtildiğinden söz edilmekte.
                                    	<br/><br/>
<a class="lnk2" href="/web/20120423052949/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-yanitlarini-alamadigimiz-sorular.htm), [web.archive.org (arşiv bağlantısı)](http://web.archive.org/web/20120423052949/http://www.taraf.com.tr:80/haluk-cetin/makale-yanitlarini-alamadigimiz-sorular.htm)
# Sonunda beklenen oldu

*Haluk Çetin 31.12.2011*

<div class="yazi"><p>Sonunda beklenen oldu. 3 temmuzda başlatılan şike ve teşvik pirimi soruşturması karşısında tezahürat bile yapamayan seyirci konumunda olan Federasyon, yasanın sanıklar lehine değiştirilmesinin ardından işin sportif ceza yönünden çözümü için topu genel kurula attı. </p>
<p>Soruşturmanın başlatıldığı günlerde pasif ve kararsız bir tutumla önce UEFA’dan yardım ve destek istediler. İlk günlerde, durum çok vahim gereken yapılacak diyen Federasyon Başkanı birkaç gün sonra şike ve teşvik pirimi hakkında sezon sonunda karar alacaklarını açıkladı. UEFA’nın baskısıyla Şampiyonlar Ligi için karar alındıktan sonra Kulüpler Birliği’nin yoğun kulisleri sonunda iktidar ve muhalefet partilerinin destansı ulusal birlik ve beraberliğiyle yasa acilen hafifletildi.</p>
<p>Şimdi de sezon sonunu beklemeden sportif cezaların hafifletilmesi için genel kuruldan yardım ve destek talep ediyorlar.</p>
<p>Görevini yapmaktan ve yetkisini kullanmaktan çekinen bir federasyonla karşı karşıyayız. Bu kabul edilebilecek ve onaylanabilecek bir durum değildir. </p>
<p>Federasyon’un özerkliğinden önceki siyasi atama dönemlerinde bile böyle bir örnek yaşanmadı. Futbolumuz bunu hak etmiyor.</p>
<p>Bu durumda mevcut sistem, siyasi destekle ve profesyonel kulüplerin inisiyatifiyle devam edecektir. Futbolda kirlilik, şike, teşvik, kayıtdışılık ve kara para aklamaya ilişkin yaygın inanış değişmeyecektir. </p>
<p>Şike ve teşvik pirimi eylemleri karşısında tek yetkili otorite olan Federasyon, yetkisini kullanmaktan kaçınıp, kararı mevcut bozuk sistemin aktörlerine bırakacaktır.
                                    	<br/><br/>
<a class="lnk2" href="/web/20120203180355/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-sonunda-beklenen-oldu.htm), [web.archive.org (arşiv bağlantısı)](http://web.archive.org/web/20120203180355/http://www.taraf.com.tr:80/haluk-cetin/makale-sonunda-beklenen-oldu.htm)
# Sözde(!) şike ve teşvik pirimi iddiaları

*Haluk Çetin 07.01.2012*

<div class="yazi"><p>3 Temmuz’dan buyana şike ve teşvik pirimi soruşturmasının geldiği aşamada artık bundan böyle; konuya ilişkin iddialar hakkında her ne kadar savcılık tarafından bir soruşturma yapılıp iddianame hazırlanmasına, iddianamenin ağır ceza mahkemesince kabul edilmiş olmasına rağmen önyargısız ve gerçekçi olarak bir türlü konuşmaya yanaşmadığımız tarihi sorunumuz için kullandığımız <b>“SÖZDE”</b> tabirini telaffuz ederek <b>“SÖZDE İDDİALAR”</b> diyeceğiz galiba.</p>
<p>Şike ve teşvik pirimi soruşturması tamamlanıp, dava süreci devam ederken, ilgili yasada acilen sanıklar lehine değişiklik yapılması, Federasyon’un yetkisini kullanmayıp hâlâ bir işlem yapmaması ve sportif cezaları hafifletmek için karar alınması için 26 ocakta genel kurulu toplantıya çağırması karşısında böyle düşünmeden edemiyor insan. Demek ki bu gelişmelerle şike ve teşvik pirimi iddiaları ciddiye alınmıyor ya da yok sayılıyor.</p>
<p>İddiaların üzerine kararlılıkla gidilmeyip mevcut federasyon talimatlarına göre işlem yapılmayarak sürekli dış etken ve destek arandığına göre bu iddialara kimsenin inanması istenmiyor herhalde. </p>
<p>Tarihimizde yaşanan acı olayların bizim sorunlarımız olduğunu kabul edip öncelikle kendimiz konuşup paylaşamadığımız için yıllarca farklı ülkeler tarafından bu sorunların gündeme getirilmesi karşısında “ÇOK SERT” tepkiler vermenin çözüm olduğuna inanıyoruz. Temel sorunlarımız karşısındaki yok sayma, halının altına süpürme tavrımız sonucu bu sorunların bize ülke olarak yaşattığı sıkıntılar ortada iken bu sorunlara uluslararası boyutu olan bir de sportif bir sorun eklendi.</p>
<p>Şike ve teşvik pirimi iddialarıyla, yok saydığımız ancak bizi gölge gibi takip eden ve her yıl sayısı artan ülkelerce gündeme getirilen konuda benzerlik var.
                                    	<br/><br/>
<a class="lnk2" href="/web/20120125060241/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/haluk-cetin/makale-sozde-sike-ve-tesvik-pirimi-iddialari.htm), [web.archive.org (arşiv bağlantısı)](http://web.archive.org/web/20120125060241/http://www.taraf.com.tr/haluk-cetin/makale-sozde-sike-ve-tesvik-pirimi-iddialari.htm)
# Yeni yıla girişte öncü (şoklar)!..

*Haluk Çetin 14.01.2012*

<div class="yazi"><p>Yeni yıla henüz girişte artık rutinimiz olan şok!, flaş! gelişmeler ve olaylar birbiri ardına yaşandı. Bugünkü yazımızın konusunu, son 15 günde ağırlıklı olarak sportif konular olmak üzere yaşanan gelişmelere ayırdık.</p>
<p>Geçmişte ve günümüzde yoğun trajik olayların yaşandığı bir ülkede insan senarist olmadığına hayıflanıyor. Yaşanan bu olaylardan ne senaryolar, ne filmler, ne yapıtlar çıkar. Gerçi sadece baldız-enişte meşki, tecavüz, şiddet konulu reyting patlaması yapan diziler dururken kim bakar bu olaylara. Neyse biz konumuza dönelim.</p>
<p>Bize göre sporda en önemli gelişme <b>Aziz Yıldırım’ın açıklamaları</b> olacaktır. Biz bu açıklamaların çok ciddiye alınması gerektiğini düşünüyoruz. Altı aydan buyana gündemimize oturan şike ve teşvik pirimi soruşturması hakkında artık yazılmayan, konuşulmayan hiçbir şey kalmadı. Ancak bu konudaki tek yetkili otorite olan TFF hâlâ beklemede.</p>
<p>Bizce Aziz Yıldırım’ın açıklamalarıyla, tabii bu açıklamalar yeterli delillerle ve olayların tanıkları olan şahısların dürüst ve cesur tavırlarıyla desteklenirse üzerine oturulan pisliği temizleme şansı yakalayabiliriz.</p>
<p>Her işte bir hayır vardır denir. İnsanların özgürlüklerinin kısıtlanmasına ve sanıkların haklarındaki hüküm kesinleşinceye kadar suçlu ilan edilmesine karşıyız. Aziz Yıldırım altı ayı aşkın bir süredir tutuklu. Bu süreçteki gelişmeler karşısında isyan etmesi doğal. İddialar eğer doğruysa ki buna mahkeme karar verecek, futbolumuzun en az 40 yıldır bilinen gerçeği birkaç kulübe ya da birkaç kişiye fatura edilerek geçiştirilemez.</p>
<p>Biz de, buradan futbol camiasına bir çağrı yapalım. Karanlık olaylarda ve faili meçhullerin açığa çıkartılmasında bir türlü kuramadığımız hakikatler komisyonunu futbolda kurabilsek.
                                    	<br/><br/>
<a class="lnk2" href="/web/20120424214057/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-yeni-yila-giriste-oncu-soklar.htm), [web.archive.org (arşiv bağlantısı)](http://web.archive.org/web/20120424214057/http://www.taraf.com.tr:80/haluk-cetin/makale-yeni-yila-giriste-oncu-soklar.htm)
# Işıklar içinde uyu Lefter, affet bizi Hrant

*Haluk Çetin 21.01.2012*

<div class="yazi"><p><b>Son bir hafta gündemimize iki güzel insan konuk oldu. </b>Fenerbahçelilerin ve futbol tutkunlarının gönlünde taht kurmuş <b>futbolumuzun virtüözü, ordinaryüsü sevgili Lefter Küçükandonyadis ve katledilmesine ilişkin davası beş yıldır süren sevgili Hrant Dink</b>. Bizim insanımız ikisi de. Biri futbol aşkımızı coşturdu. Diğeri insancıl, barışçıl ve cesur duruşunun bedelini canıyla ödedi.</p>
<p>Biri Rum, biri Ermeni’ydi. Bu toprakların, Anadolu’muzun insanlarıydı. Zenginliklerimizden, renklerimizdendi, bizdendi ikisi de. Tek tip insan yaratmaya, farklı olanı dışlamaya, yok etmeye, devlet terörüne, korku üretmeye programlanmış egemen resmî ideolojinin tüm insanlık dışı baskı ve şiddetine rağmen biz bu zenginliklerimizle yaşamak istiyoruz.</p>
<p>Ermeniler, Rumlar, Süryaniler, Kürtler bu toprakların kadim halkları. Bu toprakların kıymetini en az ülkenin gerçek sahibi olduğunu iddia eden kişiler kadar biliyorlar. Anadolu onlara daha eskilerden kucak açmış. Ne yaparsak yapalım bu insanları dışlayamayız, bu topraklardan kopartamayız. Bu yurttaşlarımızın, komşularımızın, arkadaşlarımızın, dostlarımızın bu ülkede yaşamalarına, kültürlerini yaşatma haklarına saygılı olmalıyız. Kalanları kucaklamalı, gidenleri de çağırmalıyız.<br/><br/><b>Sevgili Lefter Küçükandonyadis’i seyretme olanağı bulamadık ama anlatılanlarla hayranı, tutkunu olduk. O güzel insan dünya çapında bir futbol yıldızı olduğu halde ülkesini hiç terk etmedi. Ülke dışına gitmeye karar verse belki de daha zengin ve lüks bir hayat sürecekken, çok sevdiği Büyükada’sında ölünceye kadar mütevazı yaşamını sürdürdü.</b></p>
<p>Fenerbahçe kulübü, özellikle de Aziz Yıldırım, Lefter Küçükandonyadis’e hak ettiği değeri verdi.
                                    	<br/><br/>
<a class="lnk2" href="/web/20120421155515/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-isiklar-icinde-uyu-lefter-affet-bizi-hrant.htm), [web.archive.org (arşiv bağlantısı)](http://web.archive.org/web/20120421155515/http://www.taraf.com.tr:80/haluk-cetin/makale-isiklar-icinde-uyu-lefter-affet-bizi-hrant.htm)
# Muhalefet parti başkanları spor sevmez mi

*Haluk Çetin 28.01.2012*

<div class="yazi"><p>Meclisteki muhalefet partilerinin başkanları spora hiç ilgi duymaz mı, sporu sevmez mi acaba diye merak ediyoruz.</p>
<p>Bu merakımızın da yerinde olduğunu sanıyoruz. CHP lideri Sayın Kemal Kılıçdaroğlu’nun ve MHP lideri Sayın Devlet Bahçeli’nin herhangi bir spor müsabakasını izlemek için spor tesislerine gittiğini gören varsa yanılgımızı düzeltsin lütfen.</p>
<p>BDP’yi bu hususta değerlendiremeyeceğiz. BDP lider ve yöneticileri bizi bağışlasınlar ama çok önemli bir sorumluluk taşıdıkları Kürt sorununun çözümü bağlamında barışçıl, siyasi, demokratik kanalları tam olarak işletemediklerini düşündüğümüzden, spora ayıracak hiç zamanları yok gibi.</p>
<p>Spor insanlık âleminin en önemli sosyal olaylarından. Muhalefet parti liderlerinin bu sosyal olaya ilgisizliğini anlayamıyoruz.</p>
<p>Spor denilince bizde futbol anlaşılır ama biz sadece futbolu kastetmiyoruz. Siyasi parti liderlerinin spora ilgilerini bekliyoruz.</p>
<p>CHP’nin, MHP’nin, BDP’nin spor politikalarının ne olduğunu bilmiyoruz.</p>
<p>Meclis’ten aceleyle geçirilen ve yürürlüğe girdikten sonra çok eleştirilerek altı ay sonra Başbakan’ın emriyle acilen yumuşatılan 6222 sayılı Sporda Şiddet, Şike ve Teşvik Primi Suçlarına İlişkin Yasa hakkında muhalefet partilerinin yaklaşımlarının, itirazlarının, önerilerinin ne olduğunu da duyamadık.</p>
<p>6222 sayılı yasanın yürürlüğe girmesinden altı ay sonra, yumuşatılması esnasında ise iktidar ve muhalefet müthiş bir işbirliğiyle çalıştı.<br/><br/><b>Merak ettiğimiz husus şu; bu son yasal düzenlemeden sonra futbolseverlerin oyları partilere nasıl dağılacak?<br/><br/></b><b>Bu sonuçtan her parti nasıl bir oy patlaması bekliyor acaba?<br/><br/></b><b>Galiba muhafazakâr futbolseverler yine AKP’ye, laikçi, Kemalist, Atatürkçü futbolseverler CHP’ye, milliyetçi futbolseverler MHP’ye oylarını vermeye devam edecekler diye düşündüler</b>.
                                    	<br/><br/>
<a class="lnk2" href="/web/20120424211707/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-muhalefet-parti-baskanlari-spor-sevmez-mi.htm), [web.archive.org (arşiv bağlantısı)](http://web.archive.org/web/20120424211707/http://www.taraf.com.tr:80/haluk-cetin/makale-muhalefet-parti-baskanlari-spor-sevmez-mi.htm)
# İstifa yeter mi

*Haluk Çetin 04.02.2012*

<div class="yazi"><p><b>Üzgünüz ama biz demiştik söylemini kullanmanın tam yeri ve zamanı. Basınımıza ilke, doğruluk, dürüstlük, cesaret getiren ve yazarı olmaktan onur duyduğumuz gazetemizde, 26 hazirandan buyana yazmış olduğumuz yazıların birkaçında, defalarca Mehmet Ali Aydınlar’a önemli sorular sorup naçizane tavsiyelerde bulunduk. Bu soru ve tavsiyeler önemli mesajlar içeriyordu</b>.</p>
<p>Mehmet Ali Aydınlar bu yazıları merak edip okuyup, dikkate alsaydı belki gerçeği biraz erken fark edip görebilme olanağına kavuşurdu. Biz bu sütunlarda aylardır futbol geyiği yapmıyoruz. Spor ve futbol kamuoyunun dikkatini önemli gördüğümüz hususlara çekmeye gayret ediyoruz. </p>
<p>Kendisini, kişisel çıkarları için okyanusun ortasına atan asalaklara dikkat etmesi gerektiğini, başında olduğu kurumu objektif biçimde tanıyabilmesi için dışarıdan güvendiği tarafsız, uzman kişilere tesbitler yaptırmasını tavsiye ettik ancak Aydınlar’ı istifa noktasına getiren karga kılavuzlar kimbilir ne oyunlar tezgâhladılar.</p>
<p>Mehmet Ali Bey siz Başkan’lık sürenizde yetkin, deneyimli, güvenilir, sizi asla yanıltmayacak, doğru bilgilendirecek danışmanlara hiç ihtiyaç duymadınız sanırım. Sizi sürekli yanıltanlara inanmayı tercih ettiniz ancak bu kadar aşırı saf ve iyi niyetli olmanıza da şaşırmamak olanaksız.</p>
<p>Herkes her şeyi bilmek zorunda değil ama bilenlere danışmak en kolay yöntem.</p>
<p>İstifa gerekçeniz ne yazık ki artık kimseye inandırıcı gelmiyor. Süreci iyi yönetemeyeceğinizi fark ettiğiniz anda istifa etseydiniz keşke.<br/><br/><b>29 Haziran seçimleri öncesindeki belirsizlik sürecinde adaylık için adı çok geçen Sayın Mehmet Atalay’a karşı, aceleyle, güçlü bir futbol egemeninin desteğiyle ortaya atılan yeni ‘’MİLLİ DAMAT’’ın kısa süren adaylığı gerçek egemenlerce uygun görülmediği için son on günde Mehmet Ali Aydınlar aday yapılarak seçilmesi sağlandı</b>.
                                    	<br/><br/>
<a class="lnk2" href="/web/20120413063847/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-istifa-yeter-mi.htm), [web.archive.org (arşiv bağlantısı)](http://web.archive.org/web/20120413063847/http://www.taraf.com.tr:80/haluk-cetin/makale-istifa-yeter-mi.htm)
# Yine olağanüstü seçim 

*Haluk Çetin 11.02.2012*

<div class="yazi"><p>Futbol Federasyonu idari ve mali özerkliğe kavuştuğu 1992 yılından bu yana bir istisna dönem hariç yine olağanüstü seçime gidiyor.</p>
<p> <br/>Siyasi hayatta çok partili <b>“DEMOKRASİ!”</b> ye geçtiğimiz rivayet olunan 1946 yılından bu yana, şu demokrasi denen şeyin tam olarak ne anlama geldiğini anlayamadığımız, kavrayamadığımız, özümseyemediğimiz gibi sporda da özerkliği bir türlü becerip hayata geçiremiyoruz. </p>
<p>Sorun Batı’dan ithal ettiğimiz bu sistemlerde mi yoksa bizde mi? Bunun da tam olarak farkında değiliz. Bunu sorgulamak ta pek işimize gelmiyor.</p>
<p>Özerklik öncesi Federasyon başkanlığına, siyasi bağlantıları güçlü, iktidar partisine ve Başbakan’a çok yakın kişiler futboldan, spordan anlayıp anlamadıklarına bakılmadan atanırdı.</p>
<p>Bu atamalardan bir iki örnek verelim:</p>
<p>Bu dönemlerin birinde Başbakan’ın eşine olan yakınlığı nedeniyle bir şahıs Federasyon’a başkanı atandı.</p>
<p>Bir diğerinde de dönemin başbakanının kardeşini 12 Eylül askerî darbesinin ilk günlerinde evinde sakladığı efsanesini yayan, kabinede etkili bir bakanın yazlık evinin hizmetlerini kamu imkânlarıyla karşılayan bir spor teşkilatı elamanı bu güçlü referanslarla başkan atandı.</p>
<p>Bu şahıs 12 Eylül öncesi bir ilin spor müdürlüğünü yürütürken sonradan yapılan yasal düzenlemeyle yüksek okul mezunu olmadığı için müdürlükte bile kalamayacakken bu efsane ve diğer hizmetleriyle, Federasyon başkanlığına oturmuş, spor teşkilatının üst düzey yöneticileri de bu çok yetenekli kişinin efsane siyasi gücünden nasiplerini alabilmek için saygı ve biat yarışına girmişlerdir.</p>
<p>Bu destek sonuç vermiş yine kısa bir dönem, hayatında bir futbol müsabakasına dahi gitmemiş, seyir kültürü bile olmayan üst düzey bir spor teşkilat yöneticisi de bu karambolda Federasyon başkanlığı yapmıştır.
                                    	<br/><br/>
<a class="lnk2" href="/web/20120318235123/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20120318235123/http://taraf.com.tr:80/haluk-cetin/makale-yine-olaganustu-secim.htm)
# Anayasa’ya göre kamu hizmeti olan sporumuz

*Haluk Çetin 18.02.2012*

<div class="yazi"><p>Sporun konu edildiği her türlü etkinlikte, konuşmacıların, “ki bu konuşmacılar, televizyonda kanal kanal gezip her konuda konuşma cüretini gösteren, her konuda uzman geçinenler gibi hep aynı şeyleri defalarca söyleyen aynı kişilerdir” dillerine pelesenk ettikleri Anayasa’nın 59. maddesine göre spor ülkemizde önemli bir kamu hizmetidir.</p>
<p> <br/>Gelinen noktada durum böyle midir acaba?</p>
<p>Bu yazıya neden gerek duyduk onu da hemen belirtelim, gazetemizin değerli yazarı sevgili Ali Fikri Işık’ın 16 şubat tarihli, “Filiz lisans, vize ve haraç” başlıklı yazısını okuyunca yazmak şart oldu.</p>
<p>Yazıyı okuyamayanlar için anımsatalım, konu, amatör lisanslı genç, yetenekli ve gelecek için umut veren bir kaleci çocuğumuzun, en alt lig olan 3. Lig kulüplerinden birinde profesyonel lisanslı olabilmek için kendisinden, ailesinden talep edilen 750 Türk Lirası.</p>
<p>Aslında teamüllere göre bu ücreti kulüplerin vermesi gerekirken, gerek kulüplerin maddi yetersizliklerinden gerekse yöneticilerin iyi niyetli olmayan tavırlarından dolayı bu ücret genellikle sporcuların ailelerinden talep ediliyor. Bu ücreti rahatlıkla verebilecek aileler olduğu gibi veremeyecek olan daha büyük bir çoğunluğun da bulunduğu kimsenin umurunda değil tabii ki.</p>
<p>Her hizmetin bir bedeli mutlaka vardır ve olmalıdır. Ancak bunun da bir makulü kabul edilebilir. Ya hizmetin maliyet bedelini istersiniz ya da futbolumuzun altyapısını, tabanını oluşturan amatör ve 3. Lig kulüplerine destek anlamında bir fon oluşturursunuz.</p>
<p>Ancak bu sütunlarda defalarca yazdığımız üzere, Futbol Federasyonu’nun, futbolumuzun gelişmesine yönelik kalıcı ve ciddi bir altyapı projesi ve programı hiç olmadığı için, sistem de paraya, kazanca endekslendiğinden böyle gelmiş böyle gidiyor.
                                    	<br/><br/>
<a class="lnk2" href="/web/20120421135338/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-anayasa-ya-gore-kamu-hizmeti-olan-sporumuz.htm), [web.archive.org (arşiv bağlantısı)](http://web.archive.org/web/20120421135338/http://www.taraf.com.tr:80/haluk-cetin/makale-anayasa-ya-gore-kamu-hizmeti-olan-sporumuz.htm)
# UEFA’yı nasıl kandırırız 

*Haluk Çetin 25.02.2012*

<div class="yazi"><p>Çok şükür, sekiz aydır ülkece yaşadığımız, futbolumuzu teslim alan şike ve teşvik pirimi kargaşasından kurtuluyoruz.</p>
<p>Kulüpler Birliği Başkanı umumi arzu üzerine Federasyon Başkan adayı oldu. Yüzde yüze yakın bir olasılıkla da seçilecek. Haydi hayırlısı.</p>
<p>Mehmet Ali Aydınlar ısrarla denendi olmadı. Şenes Erzik son anda devreye sokuldu ancak Erzik anlaşılmaz bir tavırla önce evet dedi kısa bir süre sonra FIFA, UEFA bana izin vermiyor dedi. </p>
<p>Sonunda sistem içinden bir kulüp başkanı, üstelik Kulüpler Birliği Başkanı aday oldu.</p>
<p>Demirören kaosu çözeceğini, UEFA’ya şikenin sahada gerçekleşmediğini söyleyeceğini beyan ediyor.<br/><br/><b>Konu ile ilgili yoğun adli gelişmelere ilaveten, UEFA’ya yaptığımız suçlamaları, UEFA müfettişini yalancılıkla, iftira atmakla suçladığımızı, istifa eden Federasyon başkanının UEFA ile yaptığı görüşmeleri özel sohbetlerde dile getirdiğini, bu görüşmelerde konuşulanların basına yansıması halinde bu beyanları hem kendisinin, hem de UEFA’nın inkâr edeceğini söylediğini, bunların yazılı ve görsel medyada gündeme</b> <b>geldiğini, yeni Federasyon başkanının, başkanı olduğu kulübün de şike iddialarında adının geçtiğini nasıl yok sayacağız acaba?</b></p>
<p>Neyse canım bekleyelim, görelim bakalım. Belki bizim aklımızın ermediği şeyler vardır kimbilir?<br/><br/><b>Biz, her şeye rağmen memleket meselesi haline gelen bu olayda yeni başkana, çözüme katkı! için naçizane tüyolar vermeye çalışalım</b>.<br/><br/>• Ülkemizdeki hukuk ve yargı sistemi bu davada UEFA nezdinde çok geçerli bir savunma olabilir.<br/><br/>• Malum yargı sistemimizde savcılık iddianameleri kabul edilerek açılan davaların nerdeyse yarısı beraatla sonuçlanıyor.<br/><br/>• Tutukluluk cezaya dönüşmüş durumda.<br/><br/>• Cezaevlerindeki insanların neredeyse yarısı tutuklu.
                                    	<br/><br/>
<a class="lnk2" href="/web/20120628103018/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-uefa-yi-nasil-kandiririz.htm), [web.archive.org (arşiv bağlantısı)](http://web.archive.org/web/20120628103018/http://www.taraf.com.tr:80/haluk-cetin/makale-uefa-yi-nasil-kandiririz.htm)
# Bize özgü özerklik ve hukuk

*Haluk Çetin 10.03.2012*

<div class="yazi"><p>Evrensel, bilimsel kavramları, öğretileri, sistemleri kendimize uydurup, ülkemizin içinde bulunduğu <b>“ÖZEL ŞARTLAR”</b> gibi çok özel bir zekâ ürünü savunmaya dayandırmayı gelenek haline getirdik.</p>
<p>Demokrasimiz, hukuk anlayışımız ve uygulamamız, insan hakları anlayışımız ya da anlayışsızlıklarımız hep bize özgü.</p>
<p>Bu kavramları içselleştiremediğimiz için bu kavramların etiği de umurumuzda değil.</p>
<p>Yakın geçmişe kadar yaşadığımız, konuşulması bile suç sayılan insanlık suçlarını ve hukuk skandallarını son yıllarda tartışır olduk. Ancak konuşma aşamasından eylem aşamasına bir türlü geçemiyoruz.</p>
<p>İktidar partisi 10 yıldır bu konuların sadece konuşulması sayesinde üç dönem seçildi. Bu da ilginç bir siyaset stratejisi olmalı. Siyasi tarihe yeni bir kavram kattık, <b>“İKTİDARDA</b> <b>MUHALEFET”</b>. Biz cidden çok zeki bir ırkın ahfadıyız.</p>
<p>Demokraside, hukukta, siyasette, insan haklarında evrensel standartları yakalamış gibi yapıyoruz. Tabii sporda da bu geleneği sürdürüyoruz.</p>
<p>Yıllarca sporda özerklik diye diye şeklen özerkliği hayata geçirdik ama fiilen özerklikten söz etmek pek mümkün değil.</p>
<p>Futbolun dışındaki <b>“ÖZERK!”</b> spor federasyonlarının seçim ve yönetim sistemlerini önceki yazılarımızda detaylı olarak dile getirdik. Kimin umurundaysa?!</p>
<p>Özerkliğe özel bir yasayla kavuşan Futbol Federasyonu 20 yıllık süreçte kısa bir istisna dönem hariç fiilen pek özerk olamadı. İktidarlar futbola açık ve örtülü müdahaleden hiç vazgeçmediler. Federasyon başkan adayları ve başkanları de hep bu geleneğe uygun davranışlar sergilediler.
                                    	<br/><br/>
<a class="lnk2" href="/web/20120511183019/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-bize-ozgu-ozerklik-ve-hukuk.htm), [web.archive.org (arşiv bağlantısı)](http://web.archive.org/web/20120511183019/http://www.taraf.com.tr:80/haluk-cetin/makale-bize-ozgu-ozerklik-ve-hukuk.htm)
# 28 Şubat Şenlikleri- Dünya Salon Atletizm Şampiyonası

*Haluk Çetin 17.03.2012*

<div class="yazi"><p>Yaklaşık 20 gündür hemen hemen her gün yazılı medyada, her akşam da görsel medyada 28 Şubat karşıtı programları, yazıları ve şenlikleri yaşıyoruz.</p>
<p>Konjonktüre göre değişen egemen güce yalakalığı, yalamalığı meslek edinmiş aynı medya erbabı kişiler, dün askerî vesayete kahramanca fedailik yaparken, bugün büyük ölçüde başarısını askerî vesayetin uygulamalarına borçlu mevcut iktidara yalakalık yarışına girdiler.</p>
<p>Ne güzel söylemiş, Anadolu’muzun bilge insanları, <b>“GELEN AĞAM GİDEN PAŞAM”</b> diye.</p>
<p>Bu ülkenin tarihinde yaşanan bilinçli ve planlı insanlık suçları, katliamlar, işkenceler, siyasi cinayetler, iç savaş ve çatışma hedefli provokasyonların hiçbiri 28 Şubat kadar önemli sayılmıyor.</p>
<p>Geçmişte işkence, yok etme, hapis cezası, idam gibi bedeller ödettirilen aydınlarımız, sanatçılarımız, edebiyatçılarımız, şairlerimiz, gençlerimiz, akademisyenlerimiz yok sayılıp, bu ağır bedellerin hiçbirini ödeme durumunda kalmayan sadece destekledikleri siyasi partinin iktidardan uzaklaştırılarak kapatılması sonucu daha güçlü bir partiyle iktidara gelen siyasi kadro hâlâ 28 Şubat mağduriyeti edebiyatı ve medya yalakalığı desteğiyle masal anlatmaya devam ediyor.</p>
<p>İsyan gerekçeli katliamlar, 1955 yılındaki son gayrımüslim kalıntılarını da püskürtüp yok etme harekâtı, Kanlı Pazarlar, 1977 1 Mayıs katliamı, 12 Eylül öncesi yaşatılan sayısız provokasyonlar, 27 Mayıs, 12 Mart ve 12 Eylül faşist uygulamaları, Kahramanmaraş, Çorum, Sivas organizasyonları, faili meçhuller, 1984’ten bu yana dayatılan kirli düşük yoğunluklu savaş gibi insanlık suçları yanında her halde 28 Şubat’ın önem derecesi düşük kalır.
                                    	<br/><br/>
<a class="lnk2" href="/web/20120628103002/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-28-subat-senlikleri-dunya-salon-atletizm.htm), [web.archive.org (arşiv bağlantısı)](http://web.archive.org/web/20120628103002/http://www.taraf.com.tr:80/haluk-cetin/makale-28-subat-senlikleri-dunya-salon-atletizm.htm)
# Şiddet

*Haluk Çetin 24.03.2012*

<div class="yazi"><p>Şiddet en çok sevdiğimiz ve beslendiğimiz kavram, hayatımızın önemli bir parçası.</p>
<p>Ailede, okulda, günlük hayatta, iş yaşamında ve tabii ki siyasette, kısacası hemen hemen her alanda şiddet egemen.</p>
<p>Yasakçı, baskıcı, dayatmacı, dışlayıcı eğitim ve yönetim anlayışımızın doğal sonucu.</p>
<p>30 yıldır sürdürülen ve kanıksatılan, yokmuş gibi davranılan düşük yoğunluklu savaşın tahribatı en ciddi sorun.</p>
<p>Özenle besleyerek büyüttüğümüz şiddetten zaman zaman şikâyet ediyoruz ama sorumsuzca beslemeye devam ediyoruz.</p>
<p>Sürekli daha da büyüyüp, en zengin olma yarışındaki işadamlarının sahibi olduğu medyanın yayıncılık anlayışının şiddete ve toplumsal yapımıza katkısı malum.</p>
<p>Bahar Bayramı’nı, Dünya Barış Günü’nü, İşçi Bayramı’nı, doğadaki dönüşümün kutlaması olan Newruz’u şiddetsiz yaşayamıyoruz.</p>
<p>Siyasetimiz diyalogdan uzak. Sert tepkilere, demeçlere, kavgaya odaklı.</p>
<p>Meclis’ten son bir yılda, sporda şiddetin ve kadına yönelik şiddetin önlenmesine ilişkin iki yasa çıktı. Sihir ve keramet beklentisiyle yasaları acilen yürürlüğe koyup sorunların kendiliğinden çözüleceği hayalciliğine kapılmaya ısrarla devam ediyoruz. Yasa tasarıları görüşülürken hemen hemen her gün Meclis komisyonlarında ve Genel Kurul’daki milletvekillerinin kavgalarına, yumruklaşmalarına, birbirlerinin boğazlarına sarılmalarına ilişkin görüntüleri defalarca izliyoruz.</p>
<p>Şiddeti önlemeye, eğitime ilişkin yasa görüşmeleri Meclis’te kavgalı, yumruklu, hakaretli eylemlerle geçiyor.</p>
<p>Bu görüntüleri ilgiyle izliyoruz.</p>
<p>Başbakan her türlü eleştiriye tahammülsüz, tarzlarıyla ve tutumlarıyla adeta iktidarın gücüne güç katmaya yemin etmiş muhalefetin eleştirilerine minnettar kalacağına sert demeçlerle tepkiler veriyor.
                                    	<br/><br/>
<a class="lnk2" href="/web/20120526072937/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-siddet-2.htm), [web.archive.org (arşiv bağlantısı)](http://web.archive.org/web/20120526072937/http://www.taraf.com.tr:80/haluk-cetin/makale-siddet-2.htm)
# Spor yargılaması

*Haluk Çetin 31.03.2012*

<div class="yazi"><p>Futbol Federasyonu’nun, özerklik aşamasının ilki olan 1989 yılından itibaren, spor hukukunun, yargılamasının önemini kavradık.</p>
<p>Tüm spor federasyonlarının eski adıyla Beden Terbiyesi Genel Müdürlüğü’ne bağlı olduğu ve özerk olmadığı dönemde (1938-1989) tüm branşlardaki spor disiplin suçlarına Genel Müdürlük bünyesindeki Ceza Kurulu bakmakta, bu kurulun kararlarına karşı yine Genel Müdürlük bünyesindeki üst itiraz mercii olan Merkez Ceza Kurulu’na itiraz edilmekteydi.</p>
<p>Merkez Ceza Kurulu’nun kararları da idari yargı denetimine açıktı. Bu kurulların başkan ve üyeleri, Genel Müdür’ün teklifi, Spordan Sorumlu Bakan’ın onayı ile belirlenmekteydi. Yani spor yönetimi tarafından atanmaktaydı.</p>
<p>Bu uygulama uzun yıllar sürdükten sonra spor pratiğinde yaşanan zorluklar nedeniyle idari yargı denetimine, Anayasa değişikliği ile son verildi.</p>
<p>50 yıllık bu uygulamanın tek istisnası, ilk özerk olan Futbol Federasyonu’yla başladı. Spor hukukuyla, tahkim kavramıyla bu sayede tanıştık. 1989 tarihinden itibaren Futbol Federasyonu bünyesinde Disiplin ve Tahkim kurulları oluşturuldu.</p>
<p>2004 yılından itibaren özerklik kazanan diğer spor federasyonları da kendi bünyelerinde kurdukları disiplin kurulları vasıtasıyla ilk disiplin yargılama mercilerini oluşturdu.</p>
<p>Eski adıyla Gençlik ve Spor Genel Müdürlüğü bünyesinde oluşturulan Tahkim Kurulu futbolun dışındaki federasyonların Disiplin kurullarının kararlarına karşı itiraz mercii olarak görev yapmaya başladı. Bu uygulama halen devam etmektedir.</p>
<p>Futbolun dışındaki federasyonların Disiplin Kurulu başkan ve üyeleri, federasyon yönetimlerince, Tahkim Kurulu başkan ve üyeleri de Genel Müdür’ün teklifi, Gençlik ve Spor Bakanı’nın onayı ile atanmaktadır.
                                    	<br/><br/>
<a class="lnk2" href="/web/20120606230757/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-spor-yargilamasi.htm), [web.archive.org (arşiv bağlantısı)](http://web.archive.org/web/20120606230757/http://www.taraf.com.tr:80/haluk-cetin/makale-spor-yargilamasi.htm)
# Gençlerimiz... Geleceğimiz...

*Haluk Çetin 07.04.2012*

<div class="yazi"><p>Bir milyon sekiz yüz bin gencimizi yine sınava çekip rahatladık. Sınav da, dünyada eşi benzeri olmayan travma- eziyet- işkence karışımı bir Türkiye klasiği. </p>
<p>17-18 yaşında çocukluktan gençliğe, yetişkinliğe yeni adım atmış gençlerimizi iki saat 45 dakika, tuvalete gitmelerine dahi izin vermeden, hastalık ve doğal mazeretlerini bile dikkate almadan sınava çekiyoruz. Zorlaştırmak, şaşırtmak, elemek için özel çaba gösterilip sadistçe hazırlanan her sorunun okunup, anlaşılıp, çözümü için “BİR DAKİKA” verdiğimiz utanç verici bir rezaleti hâlâ uygulamaya büyük bir keyifle devam ediyoruz.</p>
<p>Konunun uzmanı, ortalama zekâda bir yetişkin bir insanın bile en az iki dakikada çözebileceği türdeki sorular için, 17-18 yaşındaki çocuklarımıza müthiş bir baskı ve travma atmosferinde bir dakika veriyoruz.</p>
<p>Baskıcı, tek tip, akıl dışı, ezbere dayalı ilk ve ortaöğretim eziyetinden geçen çocuklara son olarak hayatlarının dönüm noktasında daha büyük bir travma yaşatıp rahatlıyoruz.</p>
<p>En temel insan haklarından ve kamusal bir görev olan eğitimin parasal rant boyutundan söz etmeye ise gerek bile yok.</p>
<p>Her fırsatta öğünerek söylediğimiz, nüfusumuzun yüzde altmışının genç olduğu gerçeği karşısında yaptığımız ortada.</p>
<p>Gençler geleceğimiz, umudumuz, potansiyel güvencemiz, spor kaynağımız. Ancak bu muazzam potansiyele layık gördüğümüz hizmet bu.</p>
<p>Sistemi eleştiren, paralı eğitime ve her türlü akıl dışı uygulamalara karşı en doğal hakları olan protesto haklarını kullanan gençleri dayaktan geçiriyoruz, susturuyoruz, terörist muamelesi yapıp ağır cezalara çarptırıyoruz.
                                    	<br/><br/>
<a class="lnk2" href="/web/20120628103013/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-genclerimiz-gelecegimiz.htm), [web.archive.org (arşiv bağlantısı)](http://web.archive.org/web/20120628103013/http://www.taraf.com.tr:80/haluk-cetin/makale-genclerimiz-gelecegimiz.htm)
# 12 Eylül

*Haluk Çetin 14.04.2012*

<div class="yazi"><p>12 Eylül askerî darbesinin hayatta kalan birinci derecede sorumlularından ikisinin yargılamasına nihayet başlanabildi.</p>
<p>Bağımsız ve adil bir yargılamayı bir türlü özümseyip gelenek haline getirmediğimiz, hukukçuların çeşitli guruplara ayrıldığı, her grubun, hukuku kendi inanç ve bakış açısından yorumladığı bir ülkede sonucu merakla bekliyoruz. Faşist uygulamaların ibrası anlamına gelen, halkımızın yüzde doksan iki oranla teveccüh göstererek kabul ettiği Anayasa bağlamında bu işler nasıl olacak doğrusu bu da bizi derin düşüncelere sevk ediyor.</p>
<p><b><br/>Burada öncelikle şu hususu da belirtmeden geçmeyelim; 12 Eylül’deki insan hakları ihlallerini ve işkenceleri bizzat uygulayan, uygulatan ve birçoğu daha sonra devlet kademelerinde yükseltilerek ödüllendirilen asker ve sivil kamu görevlilerinin belirlenerek, haklarında gerekli hukuki sürecin başlatılmaması halinde, bu yargılama büyük bir aldatmaca ve günü kurtarmaya yönelik siyasi malzeme olmaktan öteye gidemeyecektir.</b></p>
<p>Bu durumda da 12 Eylül’ün faşist uygulamaları cezasız kalacak ve bu yargılamaya bağlanan umutlar büyük bir hayal kırıklığı yaratacaktır.</p>
<p>Ortadoğu’da liderlik ve demokrasi şampiyonu iddiasındaki bir ülke öncelikle yakın geçmişteki ve günümüzdeki insan hakları ve demokrasi ihlallerine yönelik yaralarını sarmalıdır. İnandırıcılık, saygınlık ve halkıyla barışıklık ancak bu durumda sağlanır.</p>
<p>12 Eylül öncesi ve faşizmi sürecinde, sporumuzda yaşananlara sütunumuzun elverdiği ölçüde bir parça değinelim istedik.</p>
<p><b><br/>“GÖRÜNMEZ GÜÇLERİN!”</b> bizi sürüklediği çatışma ve kamplaşmanın etkileri kamu kurumu olan spor teşkilatında da etkin biçimde yaşandı.
                                    	<br/><br/>
<a class="lnk2" href="/web/20120628102958/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-12-eylul-4.htm), [web.archive.org (arşiv bağlantısı)](http://web.archive.org/web/20120628102958/http://www.taraf.com.tr:80/haluk-cetin/makale-12-eylul-4.htm)
# Irkçılık mı dediniz?!

*Haluk Çetin 21.04.2012*

<div class="yazi"><p>İddia doğruysa, Emre’ye neden kızıyoruz anlamıyorum. Gençlerimiz, resmî ideolojimizin, buna dayalı malum eğitim sistemimizin doğal sonucu olarak yetişmiyor mu?</p>
<p>Bizi her alanda kuşatan askerî vesayetin kaldırılmasına yönelik gelişmeler yaşanırken, resmî ideoloji ve eğitim sisteminde; demokratik, hoşgörüye dayalı, insan haklarını, hukuku, saygıyı, tahammülü, özgür düşünceyi özümseyen bir değişime ilişkin istek ya da eğilim var mı?</p>
<p>Resmî ideolojiye uymayan her görüşü, düşünceyi düşmanlık ve hainlik olarak kabul etmedik mi? Farklı düşünenleri, ağır cezalara çarptırmadık mı? Bu insanlara ağır işkenceler uygulamadık mı? Yok etmedik mi? Dünya çapındaki sanatçılarımızın, edebiyatçılarımızın, şairlerimizin sesini kesmek için her türlü baskıyı uygulayıp onları hapishanelere tıkmadık mı?</p>
<p>Biz hâlâ 1930’lu yılların ürünü “dinim, cinsim uludur, bir tekimiz dünyaya bedeldir” sloganlarıyla beslenmiyor muyuz?</p>
<p>Okul kitapları hâlâ nefreti besleyen, ayrımcı, dışlayıcı temalarla dolu değil mi?</p>
<p>Yakın zamana kadar, Kürtleri, Alevileri yok saymadık mı, horlamadık mı, dışlamadık mı?</p>
<p>Osmanlı İmparatorluğu dönemindeki ırksal ve dinsel çeşitlilik ve zenginliği İttihatçılıkla birlikte reddedip İmparatorluk bakiyesindeki herkesi Müslüman ve Türk olmaya zorlamadık mı?</p>
<p>Milyonlarca Alevi yurttaşımızın cem toplantılarını, “MUM SÖNDÜ” gibi iğrenç bir iftirayla nitelemedik mi? Yıllar önce bir tv sunucusu bunu programında espri anlamında söylemedi mi?</p>
<p>50’li, 60’lı yıllara kadar Kürtlere “KUYRUKLU KÜRT” denmiyor muydu? O yıllarda bazı saf Türk yurttaşların bu söyleme ciddi anlamda inanıp, tanıştığı her Doğu ve Güneydoğuluda kuyruk aradığını büyüklerimizden duymadık mı?</p>
<p>Türk, Kürt’e tahammül edebiliyor mu? Kürtlerin en doğal yaşam ve kültürel haklarına saygı duyabiliyor mu?</p>
<p>Hükümetin açılım girişimi neden durdu?</p>
<p>Geleceğimiz olan gençlerimize tahammülümüz, hoşgörümüz var mı, onların kişiliklerine, düşüncelerine, dünya görüşlerine saygılı mıyız? Gençlerimizi eğitim sürecinin her aşamasında baskıyla tornaya sokmaya çalışmıyor muyuz?</p>
<p>Osmanlı’nın çöküş dönemine kadar eşit, sadık teba olan Ermenilerin tamamı hain sayılmadı mı? Yüzyıllarca aynı toprakları paylaştığımız, iç içe, dostluklar, komşuluklar, arkadaşlıklar yaşadığımız Ermenilere, “Ermeni dölü” demedik mi, hâlâ demiyor muyuz? Yakın geçmişte bir bakan bu tabiri bir Kürt için sarf etmedi mi?</p>
<p>Kadınlara, çocuklara, eşcinsellere, transseksüellere uygulanan şiddet yaygın değil mi? Doğal ve varoluşsal bir gerçek olan eşcinsellik ve transseksüelliğe bakışımız nasıl? Onların yaşama ve insan haklarına saygılı mıyız? Sürekli küçümseyip, aşağılayıp, dışlamıyor muyuz?</p>
<p>Birbirimize karşı, yeterince hoşgörülü müyüz, saygılı mıyız, tahammüllü müyüz?</p>
<p>90’lı yıllardaki demokrasi ve insan hakları ihlalleri, faili meçhul cinayetler ve çatışma ortamında, Avrupa Birliği parlamenteri bir kadına, bu konulardaki görüşlerini beyan etti diye, bir bakanımız “o.
                                    	<br/><br/>
<a class="lnk2" href="/web/20120620161204/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-irkcilik-mi-dediniz.htm), [web.archive.org (arşiv bağlantısı)](http://web.archive.org/web/20120620161204/http://www.taraf.com.tr:80/haluk-cetin/makale-irkcilik-mi-dediniz.htm)
# Ayaktopunun da kafaya ihtiyacı var

*Haluk Çetin 28.04.2012*

<div class="yazi"><p>Ülke gündemimizdeki baş döndürücü gelişmeler, futbol dâhil birçok alanı perdelemekte, ancak futbolda gelinen nokta cidden çok vahim.</p>
<p>En son gelişme olan, UEFA’nın Beşiktaş kulübünü, mali kriterlere uyumsuzluğu nedeniyle Disiplin Kurulu’na sevk etmesi bu işin artık günü kurtarma, erteleme, oyalama taktikleriyle geçiştirilemeyeceğinin resmen ilanıdır.</p>
<p>UEFA’nın Beşiktaş için yaptığı bu uygulama, yakında benzer durumdaki öncelikle diğer iki büyük kulüp ve aynı durumdaki çok sayıda kulüplerimiz için de geçerli olacaktır.</p>
<p>Bilindiği üzere <b>kulüplerimizin büyük bir çoğunluğunun mali yapısı, UEFA kriterlerine uymamaktadır</b>.</p>
<p>Başta büyük kulüpler olmak üzere, birçok kulüp ağır borç yükü altındadır. İşin ilginç yanı, kulüpleri bu duruma getiren yöneticilerden de, yasal bir düzenleme yapılmadığı için doğrudan hesap sorulmamaktadır.</p>
<p>En az on yıldan bu yana sürekli konuşulan kulüpler yasası hâlâ yürürlüğe konulmamıştır.</p>
<p>Futbol Federasyonu yönetimlerinin de bu yönde bir niyeti ve tasarrufu olmamıştır.</p>
<p>Asıl ilginç olan durum da Beşiktaş Kulübü’nün mali yönden bu duruma gelmesinde önemli sorumluluğu olan kişinin halen Futbol Federasyonu başkanı olmasıdır.</p>
<p>Bu tür durumlara hadi biz alışkınız ve kanıksamış durumdayız. Peki, bu durumun UEFA ve FIFA yönünden değerlendirmesi nasıl olacaktır acaba?</p>
<p>Dokuz aydan buyana şike ve teşvik pirimi iddiaları hakkında işlem yapmamak için denenmedik yol bırakmadık.</p>
<p>Gizlilik dedik, belge ve delil yetersiz dedik, adli sürecin sonucunu bekleyelim dedik, acilen ilgili yasayı değiştirdik, Play-off dedik dokuz ayı geçirdik.
                                    	<br/><br/>
<a class="lnk2" href="/web/20120628103008/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-ayaktopunun-da-kafaya-ihtiyaci-var.htm), [web.archive.org (arşiv bağlantısı)](http://web.archive.org/web/20120628103008/http://www.taraf.com.tr:80/haluk-cetin/makale-ayaktopunun-da-kafaya-ihtiyaci-var.htm)
# Böyle kulüplere böyle federasyon

*Haluk Çetin 05.05.2012*

<div class="yazi"><p>Şike ve teşvik primi soruşturmasının neden olduğu kaosu hal etmek üzere, Bursaspor yönetimi hariç Genel Kurul delegelerinin birlik ve beraberlik ruhu ve coşkusuyla göreve getirilen Demirören Federasyonu sonunda Pandora’nın kutusunu açtı.</p>
<p>Sonuç kamuoyunu pek şaşırtmadı.</p>
<p>İlginç olan, bu federasyon yönetimine destek veren kulüplerin başkan ve yöneticilerinin sonuçtan şikâyet etmeleri.</p>
<p>Burada, Bursaspor Başkanı ve Yönetimi’ni ayırarak seçim öncesi gösterdikleri tutarlı tavrı ayrı bir yere koymak istiyoruz.<br/><br/><b>Sonuçtan memnun olan yok. Her kulüp şikâyetçi.</b> Gerçi haksız sayılmazlar ama yahu bu sonucun gerçekleşeceğini bile bile bu federasyon yönetimini siz seçmediniz mi?<br/><br/><b>Disiplin Kurulu’na sevk edilen kulüplerden birçoğu neden sevk edildiklerini bilmediklerini ve anlayamadıklarını beyan ediyorlar.</b></p>
<p>Bu konuda haklı olabilirler. Etik Kurulu’nun raporu mütalaa niteliğinde bile olsa, Yönetim Kurulu’nca Disiplin Kurulu’na gönderilmesiyle itham ve iddia hükmündedir.</p>
<p>Bu raporun Yönetim Kurulu’nca Disiplin Kurulu’na sevk edilmesi, ön inceleme ve iddianamenin tamamlandığı anlamına gelir.<br/><br/><b>İddianame ve ön incelemede de haklarında suç şüphesi olanlara yöneltilen suçlamalar, aleyhlerindeki deliller yüzlerine okunarak karşı ifadeleri ya da savunmaları alınır.</b></p>
<p>Futbol Federasyonu Etik Kurulu kurulmadan önce bu görevi yerine getiren şike tahkik kurulları uygulamalarında, incelemeler hep ilgililerin ifade ve savunmaları alınarak sonuçlandırılmış, Disiplin Kurulu’na sevk edilen kişiler nelerle suçlandıklarını öğrenmişlerdir.
                                    	<br/><br/>
<a class="lnk2" href="/web/20120628102753/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-boyle-kuluplere-boyle-federasyon.htm), [web.archive.org (arşiv bağlantısı)](http://web.archive.org/web/20120628102753/http://www.taraf.com.tr:80/haluk-cetin/makale-boyle-kuluplere-boyle-federasyon.htm)
# Etik Kurulu ne iş yapar

*Haluk Çetin 19.05.2012*

<div class="yazi"><p>Pehlivan tefrikasına dönen şike ve teşvik primi soruşturması hakkındaki raporu tartışılan Etik Kurulu ne iş yapar bir bakalım.</p>
<p>Etik Kurulu’nun görevlerinin tanımlandığı Etik Kurulu Talimatı’nın 4. maddesinin (b) fıkrasında “ŞİKE VE TEŞVİK PRİMİ İDDİALARINI İNCELEMEK” hükmü var.</p>
<p>Yine aynı maddenin (d) fıkrasında, “FUTBOL CAMİASININ UYMASI GEREKEN ETİK DAVRANIŞ İLKELERİNİN İHLAL EDİLDİĞİ İDDİASIYLA YAPILAN BAŞVURULARI İNCELEMEK; ARAŞTIRMAK; KARARA BAĞLAMAK”;</p>
<p>Talimatın 7. maddesinin 2. fıkrasında da, “KURUL KENDİSİNE İNTİKAL ETTİRİLEN MÜSABAKALARLA İLGİLİ OLARAK HER TÜRLÜ RESMİ YA DA ÖZEL KURULUŞ; KURUM VEYA KİŞİLERDEN VE ADLİ MERCİLERDEN BİLGİ VE BELGE İSTEYEBİLİR; GEREKTİĞİNDE MÜSABAKADA GÖREVLİ HAKEMLERİ; GÖZLEMCİLERİ; TEMSİLCİLERİ, İLGİLİ FUTBOLCULARI VE YÖNETİCİLERİ; ARACI KİŞİLERİ VE BUNLARIN DIŞINDA OLAYIN AYDINLATILMASINA YARDIMCI OLABİLECEK KİŞİLERİ ÇAĞIRIP DİNLEYEBİLİR” hükümlerine yer verilmiş.</p>
<p>Talimat hükümleri çok açık ve net. Bir inceleme ve soruşturmada yapılması gereken her işlem var.</p>
<p>Etik Kurulu, talimatta sayılan diğer görevleri yanında kurula intikal ettirilen şike ve teşvik primi iddialarını incelemek, araştırmak, karara bağlamak durumunda.</p>
<p>Bu karardan anlaşılan, tabii ki hüküm vermek değil. Yapılan inceleme, soruşturma sonucu mevcut delil, belge, ifade ve savunmalar kapsamında kanaat bildirmektir.</p>
<p>Bu gerçek karşısında “Etik Kurulu’nun raporu mütalaa niteliğindedir, yaptığımız akıl yürütme ve muhakeme faaliyeti değildir, dosyanın klasörlerinin özetlenmesidir, bizim eksikliklerimiz, bulamadıklarımızı üst kurul olan Disiplin Kurulu bulsun” demek futbol tabiriyle topu taca atmaktır.
                                    	<br/><br/>
<a class="lnk2" href="/web/20120520061455/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-etik-kurulu-ne-is-yapar.htm), [web.archive.org (arşiv bağlantısı)](http://web.archive.org/web/20120520061455/http://www.taraf.com.tr:80/haluk-cetin/makale-etik-kurulu-ne-is-yapar.htm)
# Bu cezadan kim sorumlu

*Haluk Çetin 02.06.2012*

<div class="yazi"><p>UEFA tarafından üç kulübe verilen cezadan sadece kulüp yöneticileri mi sorumlu acaba?</p>
<p>Futbolun yurtiçinde, yurtdışında her şeyinden sorumlu olan, futbolun patronu, tek yetkilisi, otoritesi, düzenleyicisi, denetleyicisi, sorumlusu Futbol Federasyonu değil mi?</p>
<p>UEFA’dan ceza alan kulüplerin, ceza almalarına neden olan eylemler konusunda denetim ve düzenleme yapmayan, yaptırıp uygulamayan Federasyon yönetimleri.</p>
<p>Özellikle aşırı borçlanan, çılgınca transferler yapan Süper Lig kulüplerinin bu batağa saplanması karşısında hiçbir işlem yapmayıp bu çılgınlıkları seyredip onaylayan yine Federasyon yönetimleri.</p>
<p>Kulüpleri borç batağına sokan bu çılgın transferleri güzide spor basını <b>“BOMBA”</b> başlıklarıyla büyük bir başarı olarak vermeyi misyon edinmiş.</p>
<p>2009 yılından bu yana UEFA’nın mali kriterler konusunda çok ciddi yaptırımları olacağı bilindiği ve sürekli söylendiği ve hatırlatıldığı halde bu konuda hiçbir düzenleyici işlem yapmayan yine bu sürede görev yapan Federasyon yönetimleri.</p>
<p>Denetim ve düzenleme yapmakla görevli gerçek kişilerin ya da tüzel kişilik temsilcilerinin bu işlevlerini yerine getirmemeleri sonucu oluşan usulsüzlük ve suçtan sorumlu olacakları basit ve temel bir hukuk kuralıdır.</p>
<p>Bu sorumluluğun örnekleri başta Ceza Kanunumuz olmak üzere birçok kanunda vardır.
                                    	<br/><br/>
<a class="lnk2" href="/web/20120628102758/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-bu-cezadan-kim-sorumlu.htm), [web.archive.org (arşiv bağlantısı)](http://web.archive.org/web/20120628102758/http://www.taraf.com.tr:80/haluk-cetin/makale-bu-cezadan-kim-sorumlu.htm)
# FIFA şimdi ne diyecek bakalım

*Haluk Çetin 09.06.2012*

<div class="yazi"><p>Dünya futbolunun patronu, dört yıl önce yürürlükte olan 3813 sayılı Futbol Federasyonu Kanunu’ndaki kamu denetiminin FIFA ilkelerine ve özerkliğe aykırı olduğu gerekçesiyle değiştirilmesini dayattığında, acilen 32 maddelik kanun, 5 Mayıs 2009 tarihli 5894 sayılı 18 maddelik kanunla yürürlükten kaldırılarak kamu denetiminden kurtulundu.</p>
<p>Ancak, iktidara rağmen seçilen ve kamu denetiminden rahatsızlık duyan başkanın motivasyonuyla harekete geçip Federasyon’a uyarı gönderen FIFA, sonraki gelişmeler karşısında sessizliğini muhafaza etmekte.</p>
<p>1992’de yürürlüğe giren, 1992-2008 yılları arasında 16 yıl uygulanan 3813 sayılı kanundaki kamu denetimi hükmü, nedense bunca yıl FIFA’nın dikkatini çekmemiş ve rahatsız etmemişken 16 yıl sonra FIFA Federasyon’umuza uyarı yazısı göndermiştir.</p>
<p>Biz de FIFA’nın bu uyarısı üzerine hemen harekete geçerek yasayı değiştirip kamu denetimi hükmünü kaldırdık ve futbolumuzu <b>“ÖZERK”</b> bir yapıya kavuşturup, <b>“HÜKÜMET-DEVLET”</b> denetiminden kurtararak <b>“FIFA STANDARTLARINI”</b> yerine getirdik.
                                    	<br/><br/>
<a class="lnk2" href="/web/20120610044038/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-fifa-simdi-ne-diyecek-bakalim.htm), [web.archive.org (arşiv bağlantısı)](http://web.archive.org/web/20120610044038/http://www.taraf.com.tr:80/haluk-cetin/makale-fifa-simdi-ne-diyecek-bakalim.htm)
# Gerçek bir efsanenin ardından

*Haluk Çetin 16.06.2012*

<div class="yazi"><p>Dünya sporunda gerçek efsane olan bir sporcuyu yitirdik.</p>
<p>Üç Olimpiyat şampiyonu, yaptığı 321 müsabakadan 302’ sini kazanan ağırsıklet boksör, <b>Teofilo Stevenson</b>.</p>
<p>Efsaneliği, sadece üç Olimpiyat şampiyonluğu ve rekor sayıdaki galibiyetleriyle sınırlı değil.</p>
<p>Bokstaki olağanüstü başarıları ve kariyerini, yapılan ısrarlı tekliflerle ABD’de sürdürse dolar milyoneri olabilecek iken yoksul ve onurlu ülkesinde kalmayı tercih etmesiyle büyüklüğünü kanıtlamış bir sporcu.</p>
<p>ABD kaynaklı profesyonel boksör olmak, yine bir efsane olan Muhammed Ali ile müsabaka yapmak için beş milyon dolar tekliflerini hep geri çevirdi.</p>
<p>Bu teklifler karşısında gösterdiği tavrı ve söylediklerini sanırız ancak antik çağdaki filozoflar gösterip söyleyebilirdi.<br/><br/><b>“Halkım için dövüşürüm”</b> , <b>“Sekiz milyon Kübalının bana olan sevgisi herhangi bir para birimiyle ölçülemez.”</b></p>
<p>Asaletin, insani değerlerin ve onurun tanımı sanırız bu olmalı.
                                    	<br/><br/>
<a class="lnk2" href="/web/20120617040622/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-gercek-bir-efsanenin-ardindan.htm), [web.archive.org (arşiv bağlantısı)](http://web.archive.org/web/20120617040622/http://www.taraf.com.tr:80/haluk-cetin/makale-gercek-bir-efsanenin-ardindan.htm)
# Avrupa Futbol Şampiyonası 

*Haluk Çetin 23.06.2012*

<div class="yazi"><p>2012 Avrupa Futbol Şampiyonası’nda futbol resitalleri izleyebiliyor muyuz?</p>
<p>Futbolseverleri büyüleyen, izlemeye doyamadığımız futbol yıldızları var mı?</p>
<p>Heyecanlı, yüksek tempolu müsabakalar izleyebiliyor muyuz?</p>
<p>Sanırız sade futbol seyircileri de, futbol otoriteleri de bu sorulara olumlu yanıt vermeyecektir.</p>
<p>1960, 1970 ve 1980’li yıllardaki yıldızları, takımları, heyecanlı müsabakaları son yirmi beş yıldır birkaç istisna dışında izleyemiyoruz.</p>
<p>Bu kısırlığın yanıtını uzmanlar son yirmi beş yılda geliştirilen savunma ve pres ağırlıklı sistem tercihlerine bağlıyor. Ancak futbolun tadı, keyfi, sürükleyicisi olan yıldız oyuncu sayısının düşmesinin nedenleri daha farklı olmalı.</p>
<p>Klasik müzikte 17-19. yüzyıllarda yaşanan altın çağın, futbolda da 20. yüzyılın ikinci yarısında yaşandığını söylersek yanlış olmaz sanırız.</p>
<p>Avrupa Futbol Şampiyonası’ndaki bu yavanlığın yanında bize göre öne çıkan hususlar şunlar;<br/><br/><b>•</b> Öncelikle seyircilerin renkli görüntüleri, sevimli kıyafetleri, aksesuarları, keyif ve coşkuları.
                                    	<br/><br/>
<a class="lnk2" href="/web/20120902021527/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-avrupa-futbol-sampiyonasi.htm), [web.archive.org (arşiv bağlantısı)](http://web.archive.org/web/20120902021527/http://www.taraf.com.tr:80/haluk-cetin/makale-avrupa-futbol-sampiyonasi.htm)
# İki portre

*Haluk Çetin 30.06.2012*

<div class="yazi"><p>Geçtiğimiz günlerde dünya spor basınında ve ulusal basınımızda <b>Oklahoma City</b> takımı antrenörü <b>Scott Brooks</b> ve <b>Hırvatistan</b> Ulusal Futbol takımı teknik direktörü <b>Slaven Biliç</b>’in açıklamalarını okuduk.</p>
<p>Oklahoma City antrenörü Scoot Brooks <b>Miami Heat</b>’e 4-1 yenildikleri beşinci müsabaka esnasında oyuncularına şunları söylüyor;</p>
<p>“Bu sene hedefimize ulaşamadık. Daha çok işimiz var ama kafanızı dik tutmamanız için hiçbir sebep yok. Bu yaz daha çok çalışacaksınız, daha iyi olacaksınız, çünkü bu kulübün esasında bu var. Biz birbirimiz için oynuyoruz, birbirimize destek oluyoruz, bir aile olarak birlikte hareket ediyoruz. Bir şey daha eklemek istiyorum. Birazdan bu maç bittiğinde onlara şampiyon muamelesi yapacağız. Hepimiz gideceğiz ellerini sıkacağız ve onları tebrik edeceğiz. <b>Onlar bu şampiyonluğu hak ettiler.</b>”</p>
<p>Bizim pek alışkın olmadığımız türde açıklamalar. Geçtiğimiz sezonda “SÜPER LİG” şampiyonunun belirlendiği son müsabakada yaşananlar, liglerimizdeki hocaların birkaç istisna dışında ezici bir çoğunluğunun müsabakaların sonucunda hakemleri suçlamaları, rakip teknik direktör, futbolcu ve yöneticilerle polemiğe girmeleri, tahammülsüzlükleri, centilmenlikle bağdaşmayan söz ve tavırları karşısında gel de derin düşünme şimdi.
                                    	<br/><br/>
<a class="lnk2" href="/web/20120831062558/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-iki-portre.htm), [web.archive.org (arşiv bağlantısı)](http://web.archive.org/web/20120831062558/http://www.taraf.com.tr:80/haluk-cetin/makale-iki-portre.htm)
# Ne nasihatten anlıyoruz ne musibetten

*Haluk Çetin 14.07.2012*

<div class="yazi"><p>Ülkemizde yerleşik algıları, zihin yapılarını, yaşananları, anlayışları, değerlendirmeleri, tepkileri üçüncü sınıf aksiyon, polisiye ve korku film senaryolarına benzetmek sanırız pek isabetsiz olmaz.</p>
<p>Bu benzetmeye örnek olacak tarihsel ve güncel binlerce örnek var.</p>
<p>Rize’de düzenlenecek olan “Spor ve Ahlak” konulu panele davet edilen Rıdvan Dilmen, yoğun tepkiler üzerine katılmaktan vazgeçiyor.</p>
<p>Demokrasi, saygı ve hoşgörü anlayışımıza kaç bininci örnek bilmiyoruz ama sonuçtan şiddetin, tahammülsüzlüğün ve saldırganlığın kazandığını belirtelim.</p>
<p>Amacımız Rıdvan Dilmen’i savunmak değil elbette, futbolumuzun son dönem yıldızlarından olan ulusal formayı defalarca giymiş birinin savunmaya da ihtiyacı yok.</p>
<p>Rıdvan Dilmen gibi düşünmeyebiliriz, söylemlerine katılmayabiliriz ancak düzenlenen bir panele katılmaması için baskı yapmak, katılması halinde olay çıkartılabileceği havasını vermek ve sonunda da bunda başarılı olmak durumu için en uygun kelime ne olur bilemiyoruz ancak artık kimse sporda saygı ve centilmenlikten söz etmesin.</p>
<p>Bu sütunlarda defalarca yazdık, spor kültürü geliştirilmeden, saygı, hoşgörü, centilmenlik özümsenmeden sporun keyfini yaşayamayız, dünyada kimse bizi ciddiye almaz.
                                    	<br/><br/>
<a class="lnk2" href="/web/20120717011823/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-ne-nasihatten-anliyoruz-ne-musibetten.htm), [web.archive.org (arşiv bağlantısı)](http://web.archive.org/web/20120717011823/http://www.taraf.com.tr:80/haluk-cetin/makale-ne-nasihatten-anliyoruz-ne-musibetten.htm)
# İki açıklama – futbol gerçeğimiz

*Haluk Çetin 21.07.2012*

<div class="yazi"><p>Hafta içinde gazetelerin spor sayfalarında eski Trabzonsporlu futbolcu <b>Yattara</b> ve Beşiktaş Teknik Direktörü <b>Samet Aybaba</b>’nın açıklamalarını okuduk.</p>
<p>Yattara futbolda ender bulunan bir yetenek, bireysel yeteneklerini takım oyununa uygulayıp istikrarı yakalayabilse sanırız üst düzey bir dünya yıldızı olabilecekti.</p>
<p>Ancak bu olağanüstü yetenekli futbolcu bir türlü kendinden bekleneni veremedi. Artık bunun nedeni çalıştığı hocaların motive yetersizliği mi, yoksa kendinden kaynaklanan olumsuzluk mu tam olarak bilemiyoruz. Burada şunu da hemen vurgulamadan geçmeyelim antrenörlük, hocalık, teknik direktörlük, eğiticilik öncelikle çok farklı sporcuları değişik biçimde kazanma ve motive etme sanatıdır.</p>
<p>Bütün bunlara rağmen Yattara az da olsa sergilediği yetenekleri ve sempatikliği ile Trabzonspor taraftarlarının yoğun sevgisini kazanmış ve onları coşturmuştur.</p>
<p>Yattara, <b>Trabzonspor</b> Başkanı <b>Sadri Şener</b> için “Futbolu inşaat sanıyor” demiş. Doğru söze ne denir. Bu teşhisin sadece Sadri Şener’le sınırlı olmadığını, tüm takımların yöneticilerini aynı formatın değişik versiyonları bağlamında kapsadığını belirtelim.
                                    	<br/><br/>
<a class="lnk2" href="/web/20120921075825/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-iki-aciklama-futbol-gercegimiz.htm), [web.archive.org (arşiv bağlantısı)](http://web.archive.org/web/20120921075825/http://www.taraf.com.tr:80/haluk-cetin/makale-iki-aciklama-futbol-gercegimiz.htm)
# Kulüpler yasası çıkmalıymış!..

*Haluk Çetin 28.07.2012*

<div class="yazi"><p><b>Kulüpler yasası çıkmalıymış.</b> 23-24 Temmuz 2012 tarihli gazetelerin spor sayfalarında yer verilen demeç bu şekilde.</p>
<p>Demeci veren <b>Gençlik ve Spor Bakanı Suat Kılıç</b>. Yanlış okumadınız, demeci veren bu ülkenin Gençlik ve Spor Bakanı.</p>
<p>Haberin başlığına bakınca bu demeci bir basın mensubu mu, spor kulübü yöneticileri ya da bir muhalefet partisi temsilcisi mi verdi diye düşünüyorsunuz ama hayır, demecin sahibi bu ülkenin sporundan ve gençliğinden sorumlu bakan.</p>
<p>Demeçte, <b>“Kulüplerin mali yönetiminin UEFA’nın finansal fair-play disiplinine uygun hâle gelmesi için Kulüpler Yasası’nın çıkması zaruridir”</b> beyanına da yer verilmiş.</p>
<p>Bu yasayı uzaydan birileri gelip çıkarmayacak. Bakan Bey’e spor ve gençlik ile ilgili tüm yasaların hazırlama ve yürürlüğe girmeleri için Bakanlar Kurulu’na ya da Meclis’e sunma görev ve sorumluluğunun Gençlik ve Spor Bakanlığı’nda olduğunu ve Bakan Bey’in görev süresinin de bir yılı aştığını birilerinin anımsatması gerekiyor sanırız.</p>
<p>Üstelik 2011, 3 temmuzundan bu yana yaşanan şike ve teşvik pirimi soruşturması ve davası nedeniyle bu yasanın aciliyeti ortadayken şimdi böyle bir açıklama karşısında insan ne diyeceğini bilemiyor.
                                    	<br/><br/>
<a class="lnk2" href="/web/20121128165133/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-kulupler-yasasi-cikmaliymis.htm), [web.archive.org (arşiv bağlantısı)](http://web.archive.org/web/20121128165133/http://www.taraf.com.tr:80/haluk-cetin/makale-kulupler-yasasi-cikmaliymis.htm)
# Koca koca adamların mahalle kavgası- atışması

*Haluk Çetin 05.08.2012*

<div class="yazi"><p>Koca koca adamlar, hemen hemen hepsi orta yaş ve üzeri <b>“işadamları”</b>! sürekli mahalle kavgası, âşık atışması modunda birbirlerine laf yetiştirme ve ortamı germe yarışı içindeler.<br/><br/>“<b>Büyük”</b> kulüplerimizin başkan ve yöneticilerinden söz ediyoruz. Mahalle kavgası, Anadolu halk ozanı atışması tarzında sürekli atışma- kavga hâlindeler, ellerinde bir sazları eksik. Gerçi Anadolu’muzun bu sevimli geleneğiyle benzerlik yapmak âşıklarımıza, ozanlarımıza saygısızlık olur ama âşık atışmasındaki sevimli üslup ve sözler hariç şekil aynı.</p>
<p> Âşık atışmasının tüm sevimliliği, esprisi, hazır cevaba dayalı yaratıcılığının aksine kulüp yöneticilerinin atışması, sertliği, gerginliği ve şiddeti besliyor.</p>
<p>Bu orta yaş ve üzeri <b>“kerliferli”</b> zevatın bir bölümü hazır servete konmuş zengin <b>“iyi aile”</b> çocukları. Bunların derdi, aile servetine doğumla sahip olduklarından kendilerine bir uğraş veya oyuncak edinmek.</p>
<p>Bu muhterem zevatın bir diğer bölümünün amacı da, çok bereketli kamu ihale, teşvik vs. gibi zorlu ve meşakkatli işlerden para kazandıktan sonra sosyal statü edinmek, bedava reyting ve reklam, etkili ve yetkililerle bu sayede kolay ilişki kurabilmek.
                                    	<br/><br/>
<a class="lnk2" href="/web/20121008073937/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-koca-koca-adamlarin-mahalle-kavgasi-atismasi.htm), [web.archive.org (arşiv bağlantısı)](http://web.archive.org/web/20121008073937/http://www.taraf.com.tr:80/haluk-cetin/makale-koca-koca-adamlarin-mahalle-kavgasi-atismasi.htm)
# Sistemi sorgulama zamanı

*Haluk Çetin 12.08.2012*

<div class="yazi"><p>2012 Londra Olimpiyatları sonrası spor sistemimiz sorgulanmalıdır. Amacımız elbette sonuçlar nedeniyle felaket tellallığı yapmak değil. Ancak sporcu sayımızdaki önemli artışa rağmen bu sporcularımızın çoğunun ilk turlarda elenmeleri, sistemin sorgulanmaya ihtiyacı olduğunu gösteriyor.</p>
<p>AKP hükümeti 10 yıldır iktidarda, spor federasyonları şeklen özerk, ancak sporumuz devlet, dolayısıyla hükümet kontrolünde.</p>
<p>Sporda 10 yıl az bir zaman değil. Akılcı bir planlamayla 10 yılda çok ciddi mesafeler almak mümkün. 10 yılda minik sporcular, genç ve hatta büyükler kategorisine gelir.</p>
<p>AKP İktidarının atadığı spor yöneticileri 2003 yılında işe çok hevesli ve hızlı başladılar. 2004 ve 2005 yıllarında sporumuzda gerçekten devrim sayılacak dönüşümler gerçekleştirildi.</p>
<p>Federasyonlar özerkleştirildi. Sponsorluk Yasası çıktı. Başarılı sporculara verilen ödüller yüzde yüz arttırıldı. Sporda Şiddet Yasası çıktı. En önemlisi spora “iddaa” oyunundan çok ciddi parasal kaynak yaratıldı. </p>
<p>Ancak ilk iki yılda hayata geçirilen ciddi dönüşümler sporda makro bir devlet politikası oluşturulamaması, özerk-bağımsız federasyon yöneticilerinin birkaçı hariç özerkliği keyfilik sanmaları ve böyle uygulamaları, spor teşkilatının da bu sistemi zaman içinde gelişmelere ve ihtiyaca göre yeniden değerlendirmemesi ve siyasi müdahaleler nedeniyle beklenen sonuç gerçekleşemedi.
                                    	<br/><br/>
<a class="lnk2" href="/web/20121122040724/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-sistemi-sorgulama-zamani.htm), [web.archive.org (arşiv bağlantısı)](http://web.archive.org/web/20121122040724/http://www.taraf.com.tr:80/haluk-cetin/makale-sistemi-sorgulama-zamani.htm)
# Ali Fikri Işık’ı özledik 

*Haluk Çetin 25.08.2012*

<div class="yazi"><p>Gazetemiz spor yazarı, değerli dostum Ali Fikri Işık’ı, birbirinden güzel felsefi futbol yorumlarını çok özledik.</p>
<p>Haziran ayı başında birlikte katıldığımız Diyarbakır Kent Konseyi’nin spor konulu etkinliği esnasında zorunlu askerlik görevini yapmadığı için gözaltına alındı.</p>
<p>Sevgili Ali Fikri, vicdani retçiliğinin yanı sıra yargılandığı askerî mahkemede de anadili olan Kürtçe savunma yaptı.</p>
<p>Yürütülmekte olan bir dava hakkında görüş bildiremiyoruz. Ali Fikri gençlik çağının baharında hiçbir silahlı eyleme katılmadığı hâlde siyasi bir oluşum içersinde yer almaktan dolayı 12 Eylül dönemi Diyarbakır cezaevinin (İşkencehanesinin) insan onurunu vicdansızca ve hayâsızca hiçe sayan ağır koşullarından geçti. Buna rağmen hep siyasi, demokratik tavrı ve barışı savundu.</p>
<p>Çok ihtiyaç duyulan iyi bir barış elçisi ve Kürt entelektüeli olarak futbolun felsefi değerlendirmesini yapmasının yanı sıra Kürt edebiyatına önemli katkılarda bulundu.
                                    	<br/><br/>
<a class="lnk2" href="/web/20120828025900/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-ali-fikri-isik-i-ozledik.htm), [web.archive.org (arşiv bağlantısı)](http://web.archive.org/web/20120828025900/http://www.taraf.com.tr:80/haluk-cetin/makale-ali-fikri-isik-i-ozledik.htm)
# Futbolumuzun hâlleri

*Haluk Çetin 01.09.2012*

<div class="yazi"><p>Birkaç gün önce basında, <b>“Federasyon’da Deprem”</b> başlıklı bir haber okuduk. Haberi okuyunca, Federasyon Disiplin Kurulu üyelerinden birinin istifa ettiğini, bu üyenin de Disiplin Kurulu’nda Trabzonspor’un temsilcisi olduğunu öğrendik.</p>
<p>Yıllardır Federasyon başkanlarının, mevcut iktidarların icazetiyle belirlendiğini, yönetim kurullarının da yine başta siyasi iktidara yakın isimlerden, dört büyük kulübün temsilcilerinden ve Ankara’yı temsilen de İlhan Cavcav’ın düzenli olarak önerdiği ve artık 20 yıla yakın bir sürede adeta kadrolu yönetim kurulu üyesi ve çoğunlukla başkan yardımcısı olan şahıstan oluştuğunu çok iyi biliyoruz.</p>
<p>Yönetim Kurulu’nda dört büyük kulüp temsilcilerinin ve Cavcav vekilinin bulunmasını anladık da, Disiplin Kurulu’nda kulüp temsilcilerinin bulunmasını anlayamadık.</p>
<p>Disiplin Kurulu’na seçilen kulüp temsilcileri, temsil ettikleri kulübün başkan, yönetici, antrenör ve futbolcularının kurula sevkine neden olan eylemlerinin görüşülmesi sırasında nasıl bir tavır sergiliyorlar acaba?</p>
<p>Disiplin Kurulu’nda bulunan büyük kulüp temsilcileri olan üyeler bu kulüplere ceza tayininde nasıl bir tutum içerisindeler?</p>
<p>Biz sade ve saf futbolseverlerin cidden aklı karıştı.
                                    	<br/><br/>
<a class="lnk2" href="/web/20121122040719/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-futbolumuzun-halleri.htm), [web.archive.org (arşiv bağlantısı)](http://web.archive.org/web/20121122040719/http://www.taraf.com.tr:80/haluk-cetin/makale-futbolumuzun-halleri.htm)
# Sporumuzda seçim zamanı 

*Haluk Çetin 08.09.2012*

<div class="yazi"><p>2012 Yaz Olimpiyatları sonrası kış ve buz sporları hariç, diğer tüm spor federasyonlarında seçim var. Tabii futbol da hariç.</p>
<p>Mevcut sisteme seçim denebilirse, federasyon yönetimleri ya güven tazeleyecek ya da yenilenecek.</p>
<p>Bu sütunda birkaç kez mevcut seçimlerin şekilden ibaret ve siyasi etkiye açık olduğunu dile getirmeye çalıştık.</p>
<p>Tekrar ediyoruz, mevcut sistemde seçime girecek yönetimdeki kadro, seçim sürecinde istifa etmeden tüm seçim işlemlerini ve delege tespitlerini yapıyor. İktidara yakın başkanları ya da yönetiminde iktidara yakın üyeleri bulunan federasyonların değişmesi olanaksız. Seçimlerde, Spor Teşkilatı, genel müdür tarafından ismen belirlenen 20 civarında kadrolu üst düzey memura emirle oy kullandırılıyor. Zaten seçimlerde oy kullanacak delegeler esen rüzgâra göre saf tutmayı gelenek hâline getirdi. Hayırlısı demekten başka yapacak bir şey yok.</p>
<p>Seçim sisteminin değiştirilmesini bekleyecek kadar saf değiliz ama burada bir şeyi özellikle vurgulamak istiyoruz.
                                    	<br/><br/>
<a class="lnk2" href="/web/20121122040729/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-sporumuzda-secim-zamani.htm), [web.archive.org (arşiv bağlantısı)](http://web.archive.org/web/20121122040729/http://www.taraf.com.tr:80/haluk-cetin/makale-sporumuzda-secim-zamani.htm)
# Ülkemizde ulusal takım antrenörü olmak 

*Haluk Çetin 15.09.2012*

<div class="yazi"><p>Ülkemizde başta futbol olmak üzere diğer popüler branşların ulusal takım antrenörü olmak zor zanaat. Canlı hedef olarak ilgili branşın derin sorunlarının tek sorumlusu hâline gelmek demek.</p>
<p>İlgili branşın tüm temel altyapı, eğitim, sistem, disiplin, istikrar gibi sorunları ulusal takımlarda açıkça görülür.</p>
<p>Kulüp takımlarının eksiklikleri nerdeyse takımın yarısından oluşan yabancı sporcularla telafi edilir ancak ulusal takımlarda böyle bir şans yoktur. Çıplak gerçekle karşı karşıyasınızdır.</p>
<p>Futbolumuzun temel sorunları olan altyapı, eğitim eksikliği, sistemsizlik, disiplinsizlik gibi hususlara itiraz eden yoktur sanırız.</p>
<p>Durum böyleyken, <b>Ulusal Futbol Takımımızın Hollanda ile oynayıp 2-0 kay</b><b>bettiği müsabakadan sonra yapılan eleştirilerin samimiyetsizliğini, temel dayanaktan yoksunluğunu, tutarsızlığını vurgulamak istiyoruz</b>.</p>
<p>Futbol âlimleri, eleştirilerinde ki bunların çoğu ya hayatında hiç futbol oynamamış, ya da oynamış olsa bile hiç antrenörlük deneyimi olmamış kişiler , bir konuda birleştiler:<br/><br/><b>Hollanda maçında Selçuk İnan neden oynatılmamış.
                                    	<br/><br/>
<a class="lnk2" href="/web/20121013223031/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20121013223031/http://taraf.com.tr/haluk-cetin/makale-ulkemizde-ulusal-takim-antrenoru-olmak.htm)
# Özerklik mi, keyfîlik mi

*Haluk Çetin 23.09.2012*

<div class="yazi"><p>Bu sütunda defalarca dile getirmeye çalıştığımız <b>spor federasyonlarının özerklik uygulaması</b>na, geçen hafta sonu <b>Voleybol Federasyonu Başkanı Erol Ünal Karabıyık</b>’ın, Erman Toroğlu ile yaptığı söyleşideki beyanlarıyla tekrar değinmek istiyoruz.</p>
<p>Bize göre spor federasyonu özerkliği konusunda birkaç yılda çok ciddi, kalıcı, sağlıklı, sistematik işler başaran Erol Ünal Karabıyık’ın açıklamaları önemlidir.</p>
<p>Karabıyık açıklamasında; “2006’da 2,6 milyon lira olan Voleybol Federasyonu bütçesinin şu anda 40 milyon lira olduğunu, İstanbul, Ankara ve İzmir’de beş yıldızlı oteller yaptırdıklarını, Bursa’da bir salon yapımının devam ettiğini, 300 milyon lira bütçesi olan Futbol Federasyonu’nun hâlâ kiralık bir binada faaliyet gösterdiğini ve devletten stat yapmasını istediğini” belirtmiştir.</p>
<p>Karabıyık’ı yakından tanıyan ve başkanlığa seçildiği günden itibaren icraatlarını detaylı olarak bilen biri olarak beyanlarının fazlasının değil eksiğinin olduğunu, Voleybol Federasyonu’nun özerklikte olumlu ve başarılı bir örnek teşkil ettiğini hemen belirtelim.
                                    	<br/><br/>
<a class="lnk2" href="/web/20121122040513/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-ozerklik-mi-keyfilik-mi.htm), [web.archive.org (arşiv bağlantısı)](http://web.archive.org/web/20121122040513/http://www.taraf.com.tr:80/haluk-cetin/makale-ozerklik-mi-keyfilik-mi.htm)
# Spor teşkilatında neler oluyor  

*Haluk Çetin 29.09.2012*

<div class="yazi"><p>Spor Genel Müdürlüğü’nde ilginç şeyler yaşanıyor. Daha önce kamuda, spor teşkilatında hiç yaşanmayan şeyler. </p>
<p>Geçen yıl Spor Genel Müdürlüğü görevine getirilen şahsın bu görev için aranan yasal şartları taşımadığını, hiç kamu görevi bulunmadığını, kamu görevi yerine sayılabilecek özel sektör hizmetinin bile olmadığını bu sütunda yazdık. </p>
<p>Ancak buna rağmen bu şahıs Spor Genel Müdürü olarak görevlendirildi, üstelik bu kadro önceki genel müdürün üzerindeyken bir yılı aşkın bir süre bu şeklide görevlendirme sürdürüldü. </p>
<p>Geçtiğimiz ay bu şahsın ataması yapıldı. Bu atamanın yasal dayanağı nasıl bulundu bunu da anlayamadık. </p>
<p>Birkaç gün önce de bir garip gelişme daha yaşandı. Spor Genel Müdürlüğü’ndeki yedi daire başkanı, kadrolar üzerlerinde kalmak üzere görevlerinden uzaklaştırıldı. Bu şahısların yerlerine başka memurlar görevlendirildi. </p>
<p>Kamuda, 657 sayılı Devlet Memurları Kanunu’nda ve İdare Hukuku’nda bir kamu görevine nasıl atama yapılacağı ve görevden almanın ne şekilde yapılacağı açık ve kesin olarak bellidir. </p>
<p>Kamuda boş bulunan bir kadroya, bu kadro için aranan yasal şartları taşıyan kişiler arasından asaleten veya vekaleten usulüne uygun olarak atama yapılır. Bunun dışında başka bir atama veya görevlendirme yöntemi yoktur. Mevzuata, yasal prosedüre uygun olmayan uygulamaların İdare Hukuku bakımından geçerliliği olmadığı gibi yapılan her işlem de yok hükmündedir. </p>
<p>Önümüzdeki günlerde bu operasyonun perde arkasını okurlarımızla paylaşacağız. </p>
<p>Spor Teşkilatı öncelikle Londra Olimpiyatları sonrası sporumuzun mevcut durumunu, spor federasyonlarını sorgulayacağına, böyle bir uygulamayı tercih etmiştir. </p>
<p>Bu sütunda defalarca yazdık. Spor federasyonlarının özerklik, bağımsızlık uygulaması sorgulanmalı, gözden geçirilmeli ve kalıcı makro bir spor politikamız oluşturulmalıdır. </p>
<p>Bu yapılmadan işleri, sadece kendilerine verilen görevleri ve emirleri yerine getirmek olan memurları görevden alarak yerlerine mevcut yönetime yakın kişileri getirmenin sporumuza bir yararı olmaz. Asıl sorun başka yerde. </p>
<p></p>
<p>Doğayı nasıl koruruz? </p>
<p>Bir haftalık tatil için doğa harikası Kaş’taydık. Biri birinden güzel koyların seyrine, keyfine doyulmuyor. Ama bu olağanüstü güzelliklerin değerini bildiğimiz konusunda endişelerimiz var. Bize göre bu harika doğayı ve denizi korumak için daha etkin şeyler yapılmalı. Kaş’ta, Liman Ağzı Koyu’nda yabancı bir teknenin koya çöp poşetlerini attığını görünce yat sahiplerini uyardık ancak yat sahipleri pişkin pişkin tepki verince polis çağıracağız dedik. Bunun üzerine hemen kaçtılar. Olayı ânında Kaş Sahil Güvenliği’ne bildirdik. Sahil Güvenlik botu kısa bir süre sonra geldi. Ancak yat kaçmıştı. Görevliler sadece bizim tanıklığımızın da yasal işlem yapmak için yeterli olamayacağını söylediler. Buradan ilgili bakanlığa ve konu ile ilgili üst düzey görevlilere çağrıda bulunmak istiyoruz. </p>
<p>Bu doğa harikaları bize bir lütuf ve armağan. Lütfen daha etkili önlemlerle bu güzellikleri korumak için harekete geçiniz. Bunun için gönüllü olarak katkıda bulunacak insanlar ve sivil toplum örgütleri var. Sadece çok geç kalmadan ve bu güzelliklerimiz tükenmeden eyleme geçin ve bu konudaki koordineyi sağlayın. halukcetin@hotmail.com </p>
</div>

Kaynak: [taraf.com.tr](http://www.taraf.com.tr:80/haluk-cetin/makale-spor-teskilatinda-neler-oluyor.htm), [web.archive.org (arşiv bağlantısı)](http://web.archive.org/web/20121209124711/http://www.taraf.com.tr:80/haluk-cetin/makale-spor-teskilatinda-neler-oluyor.htm)
# Fener’de sorumlu bulundu, gereği yapıldı

*Haluk Çetin 07.10.2012*

<div class="yazi"><p>Sonunda Fenerbahçe’de kötü gidişin ve tüm musibetlerin sorumlusu bulundu ve gereği yapıldı.<br/><br/><b>Sorumlu Alex’miş!..</b></p>
<p>Adeta polisiye roman gibi, film gibi. <b>Fail, hiç düşünülemeyecek, kuşkulanılamayacak olan en güvenilen kişi.</b></p>
<p>Alex takımın aciz ve zavallı futbolundan sorumlu olduğu gibi sanırız şike ve teşvik pirimi iddialarının faili olarak da karşımıza çıkartılacak.</p>
<p>Adam annemizin liginde Fener seyircisini coşturup, gol kralı olurken, takım yıllardır tüm gol atma ve kazanma umutlarını Alex’e bağlamışken sonuca bak.</p>
<p>Annemizin liginde golleri atmış, birçok maçın alınmasında bireysel katkıda bulunmuş ama demek tüm Fenerlileri aldatmış. Ama bunu Avrupa Ligi’nde bir türlü yapamamış.</p>
<p>Aslında dikkatli bir göz suçlunun bıraktığı bu ipucunu görebilirdi ama bize annemizin ligi yettiği için bakmamışız bile.<br/><br/><b>Alex Fenerbahçe’ye silah zoruyla gelmiş ve silah zoruyla oynamış.<br/><br/></b><b>Alex, oyun tarzını Fenerbahçe’ye baskı ve tehditle dayatmış.</b> Başkan, yöneticiler ve teknik direktörler bu modası geçmiş oyun tarzı karşısında ölüm korkusuyla susmuş.<br/><br/><b>Pahalı, yararsız, isabetsiz, gereksiz transferleri hep Alex yapmış.</b></p>
<p>Geçtiğimiz “SÜPER LİG” sezonu gol kralı, ulusal takımın santrforu <b>Burak Yılmaz’ı üç sezon önce Fenerbahçe’deyken gönderen Alex’miş</b>.
                                    	<br/><br/>
<a class="lnk2" href="/web/20130127091323/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-fener-de-sorumlu-bulundu-geregi-yapildi.htm), [web.archive.org (arşiv bağlantısı)](http://web.archive.org/web/20130127091323/http://www.taraf.com.tr:80/haluk-cetin/makale-fener-de-sorumlu-bulundu-geregi-yapildi.htm)
# Hem savaşırız hem olimpiyat yaparız 

*Haluk Çetin 13.10.2012*

<div class="yazi"><p>Modern Olimpiyatlar’ın felsefesi; dünya halklarının, barış ve dostluk temelli uluslararası rekabet ve yarışmasıdır.</p>
<p>Eski Yunan’da İÖ 776 yılında yapılan, çok tanrılı mitolojik ve paganist ögelere dayalı olimpiyatın, gökyüzü ve şimşek tanrısı “Zeus” adına düzenlenerek başlatıldığı rivayet olunur.</p>
<p>Batı’nın eski Yunan hayranlığıyla 19. yüzyıla kadar mitolojik ve dinsel felsefesi değişerek sürdürülen olimpiyatlarda asıl değişiklik, 1894 yılında <b>“ İnsanlar arasında var olan gerilim</b> <b>ve düşmanlıkları</b> <b>rekabet ruhu sayesinde</b> <b>azaltmak”</b> sloganıyla <b>Baron Pierre de Coubertin</b> tarafından gerçekleştirildi.</p>
<p>Eski Yunan’da bilindiği üzere olimpiyat oyunları süresince savaşlara ara verilmekteydi.</p>
<p>Olimpiyatların bu tarihsel barış ve dostluk teması, Modern Olimpiyatlar’ın kurucusu Pierre de Coubertin tarafından çağa uygun şekilde geliştirildi.</p>
<p>Tüm dünya halklarını yakınlaştıran bu muazzam barış ve dostluk şölenine biz de 2000 yılından bu yana talip oluyoruz.</p>
<p>Alamasak da bu işte biz de varız iddiasıyla, işin kültürel ve sosyolojik boyutunu, altyapısını somut gerçeklerimizi yok sayıyoruz.</p>
<p>2000, 2004 ve 2014 adaylıklarımızdan bir sonuç alamadık şimdi 2020’ye var gücümüzle asıldık.
                                    	<br/><br/>
<a class="lnk2" href="/web/20121214211754/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-hem-savasiriz-hem-olimpiyat-yapariz.htm), [web.archive.org (arşiv bağlantısı)](http://web.archive.org/web/20121214211754/http://www.taraf.com.tr:80/haluk-cetin/makale-hem-savasiriz-hem-olimpiyat-yapariz.htm)
# Sadece parayla futbol olmuyor 

*Haluk Çetin 20.10.2012*

<div class="yazi"><p>Sadece parayla iyi futbol oynanamayacağını, çağdaş futbol düzeyinin yakalanamayacağını, daha kaç yenilgiden ve hayal kırklığından sonra anlayabileceğiz acaba?</p>
<p>Ey futbolun karar vericileri, elini spordan, futboldan hiç çekmeyen siyasetçiler, önce akıl sonra para gelir. Her konuda olduğu gibi.</p>
<p>Yıllardır rastlantıya dayalı bir iki dönem hariç, her başarısızlık sonucu Federasyon yönetimleri ve ulusal takım teknik direktörlerini değiştirip durduk. Ali’yi gönderip, Veli’yi ya da George’u getirip milyonlarca dolarları, avroları saçtık.</p>
<p>Sonuç ortada. Hâlâ her şeyi parayla değerlendirip, bizim takımın parasal değerinin üçte biri eden takımlara yeniliyoruz diye hayıflanıp duruyoruz.</p>
<p>Ucuz dediğimiz bu takımlar bizden daha organize ve disiplinliler.</p>
<p>Futbol ulemalarının birçoğu, <b>Abdullah Avcı</b>’yı infaz edip görevden alınmasını istiyorlar.</p>
<p>Bu ulemalar da dâhil, futboldan azıcık anlayan, futbolumuzun temel sorununu bilir.</p>
<p>Sorun kişilerde değil. Biz henüz kolektif bir oyun olan futbolu beceremiyoruz. Altyapımız, sistemimiz, eğitimimiz yetersiz, eğiticilerin çoğu eğitime muhtaç. İyi eğiticilerin bir kısmını sistem dışlamış, bir kısmı da haklı olarak sisteme uymuş.
                                    	<br/><br/>
<a class="lnk2" href="/web/20130518152549/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/haluk-cetin/makale-sadece-parayla-futbol-olmuyor.htm), [web.archive.org (arşiv bağlantısı)](http://web.archive.org/web/20130518152549/http://www.taraf.com.tr/haluk-cetin/makale-sadece-parayla-futbol-olmuyor.htm)
# Arena’nın çimleri

*Haluk Çetin 27.10.2012*

<div class="yazi"><p>Galatasaray’ın Şampiyonlar Ligi eleme turunda 23 ekim salı günü oynadığı müsabakada şiddetli yağış nedeniyle <b>saha havuz gibiydi</b>.</p>
<p>Devlet desteğiyle kısa zamanda tamamlanan <b>Türk Telekom Arena</b>’nın Türkiye’nin en modern stadı olduğu iddiaları karşısında bu durum nasıl yorumlanmalı acaba?</p>
<p>İnşaatçı olmakla, betonlaşmakla övünen, ekonomi çarkını on yıldır inşaat sektörünün çılgın atağının döndürdüğü bir ülkede olacak iş mi bu şimdi?</p>
<p>Gerçi <b>“inşaat ya resulallah”</b> diyerek çıktığımız yolda, kaba inşaatçılıkta uzmanlaştık! Kıyamet alameti olmasına rağmen bol bol bina yaptık ama çim saha, drenaj gibi ince, teknik ve detay işlerde uzmanlaşmayı pek beceremedik.</p>
<p>Futbol sahasındaki çim ve drenaj işleri çok ince, hassas ve uzmanlık isteyen işlerdir. Sahaya kum, çakıl, drenaj boruları, çim tohumu atmakla iş bitmiyor.</p>
<p>Çim sahanın altyapısı, drenajı, kumu, çakılı, tohumu, ekimi, dikimi, serilmesi, koruyucu malzemesi, eğimi, bakımı, havalandırılması, sulaması çok özel detayları ve performansı gerektiren bir iştir.<br/><br/><b>Saha zemini, bir stat için en önemli ve tamamlayıcı unsurdur. Zemin bu nedenle bir stadın olmazsa olmazıdır.</b></p>
<p>Bu müsabakanın yapıldığı gün, yağmurun çok şiddetli yağması mazeret olarak ileri sürülebilir.
                                    	<br/><br/>
<a class="lnk2" href="/web/20130518093750/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/haluk-cetin/makale-arena-nin-cimleri.htm), [web.archive.org (arşiv bağlantısı)](http://web.archive.org/web/20130518093750/http://www.taraf.com.tr/haluk-cetin/makale-arena-nin-cimleri.htm)
# ‘Terörist holiganlar’

*Haluk Çetin 03.11.2012*

<div class="yazi"><p><b>Bu sözler Başbakan’a ait.</b> Başbakan bu sözleri, geçtiğimiz hafta ülkemizde yapılan <b>TEB-BNP Paribas WTA Championships Uluslararası Kadınlar Tenis Turnuvası</b> müsabakalarının ödül töreninde sahaya inen iki bakanın salondaki seyircilerin önemli bir bölümü tarafından protesto edilmesi üzerine <b>seyirciler için söylemiş</b>. Hiçbir eleştiriye ve farklı görüşe tahammül edemeyen ve sert tepkiler veren Başbakan’dan yine rutin bir tavır.</p>
<p>Sayın Başbakan, bu tür organizasyonların ülkemizde gerçekleştirilmesi elbette birçok bakımdan çok önemli. Dünya kadınlar tenisinin yıldızları ve şampiyonları ülkemizde gelerek müsabakalar yaptılar. Çoğunlukla olumsuz olaylar ve görüntülerle anılan ülkemiz bu kez harika bir spor organizasyonu ile dünya gündemine geldi. Kadınlar tenisinde efsaneleşmeye başlayan <b>Serena Williams</b> ve <b>Maria Sharapova</b>’nın final müsabakası milyonları ekrana kilitledi. Turnuva tarihinin seyirci sayısı rekoru kırıldı.</p>
<p>Seyirci, spor müsabakalarında hasret kaldığımız muhteşem görüntüler sergiledi. Oyuncular seyircinin müsabakalara katkılarını yoğun biçimde yaşadı ve dile getirdi. Bu muhteşem organizasyonu gerçekleştiren başta Türkiye Tenis Federasyonu başkanını, yöneticilerini ve Turnuva sponsoru bankayı kutlamak gerek.
                                    	<br/><br/>
<a class="lnk2" href="/web/20130518130913/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/haluk-cetin/makale-terorist-holiganlar.htm), [web.archive.org (arşiv bağlantısı)](http://web.archive.org/web/20130518130913/http://www.taraf.com.tr/haluk-cetin/makale-terorist-holiganlar.htm)
# Gençlik ve Spor Bakanlığı’nın kuruluş nedeni anlaşıldı

*Haluk Çetin 10.11.2012*

<div class="yazi"><p>2011 seçimlerinden sonra büyük bir umutla kurulan ve ne yapacağı merakla beklenen Gençlik ve Spor Bakanlığı’nın kuruluş nedeni nihayet bir yılı aşkın bir süre sonra anlaşıldı.</p>
<p>Bakanlığın en önemli kuruluş nedeni stadyum yapmakmış.</p>
<p>Geçtiğimiz hafta kamuoyuna açıklanan bilgilere göre; toplam iki trilyon harcanarak Ankara, Samsun, Eskişehir, Bursa, Afyon, Malatya, Sivas, Gaziantep, Antalya, Edirne, Kocaeli, Adana ve Diyarbakır’da yeni statlar yapılacağı müjdesi verildi.</p>
<p>Modern statların yapılmasına kimsenin itirazı olamaz elbette. Ancak ülkemizde ciddi bir ulusal spor politikası hâlâ oluşturulmadan, temel sorunlar çözülmeden modern statlar yapmayı anlamak biraz zor.</p>
<p>Sporcu kaynağı olması gereken ilköğretim okullarının yüzde yetmişinde spor salonu, tesisi yok. Amatör futbol kulüpleri ve profesyonel kulüp altyapı takımlarının, (birkaç istisna Süper Lig kulübü hariç) yeterli antrenman ve müsabaka sahası yokken bu stat atağına akıl erdirmek güç.</p>
<p>Antrenman sahaları ihtiyacı yerine bu dev statları yapmak daha gösterişli ve bereketli galiba.</p>
<p>Bu <b>“DEV”</b> projelerle birlikte, amatör kulüpler ve altyapı kulüpleri için antrenman sahaları da planlanıp uygulamaya geçirilse diyecek bir sözümüz olamaz ve yapılanı alkışlarız.
                                    	<br/><br/>
<a class="lnk2" href="/web/20121113090948/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-genclik-ve-spor-bakanligi-nin-kurulus-nedeni.htm), [web.archive.org (arşiv bağlantısı)](http://web.archive.org/web/20121113090948/http://www.taraf.com.tr:80/haluk-cetin/makale-genclik-ve-spor-bakanligi-nin-kurulus-nedeni.htm)
# Vesayet bendeyse gerisi teferruattır

*Haluk Çetin 17.11.2012*

<div class="yazi"><p>Geçtiğimiz pazar gecesi Telegol programına çıkan <b>Ahmet Müfit Cengiz</b> (eski Futbol Federasyonu genel sekreter vekili), Federasyon’un yapısı, çalışması ve istihdam sistemi hakkında bazı açıklamalarda bulundu.<br/><br/><b>Mehmet Ali Aydınlar</b> döneminde işe alındığını, bu görevini <b>Demirören</b> döneminde de sürdürdüğünü ancak idari ve mali konularda Federasyon yönetimiyle anlaşmazlığa düştüğünü, kısa bir süre önce görevine son verildiğini belirtti.</p>
<p>Bu şahıs, özetle Federasyonda kurumsal bir yapı ve işleyiş olmadığını, işlemlerin başkan ve bir yönetim kurulu üyesinin direktifleriyle yürütüldüğünü, Federasyon’da ihtiyacın çok üzerinde personel olmasına rağmen yüksek ücretlerle yeni personel alımı yapıldığını, personel alımının ihtiyaca göre ve kurumsal bir yapı ve sistem çerçevesinde olmadığını, kişiye göre ücret belirlendiğini, bir başkan yardımcısına ayda ellibin Türk Lirası ücret verildiğini ifade etmiştir.</p>
<p> <br/>Bu uygulamalardan Başbakan’ın bilgisinin olmadığını, eğer olsa buna izin vermeyeceğini, durumu Federasyon Denetim Kurulu Başkanı <b>Hamdi Topçu</b>’ya intikal ettirdiğini de söylemiştir.</p>
<p>Hamdi Topçu, bilindiği üzere, THY Yönetim Kurulu Başkanı’dır ve dört dönemdir Futbol Federasyonu Denetim Kurulu Başkanlığı görevini yürütmektedir. Bu dönemlere ilişkin denetim raporlarında ileri sürülen iddialar hakkında bir tespit var mıdır acaba?<br/><br/><b>Ahmet Müfit Cengiz</b>’in belirttiği hususların yeni olmadığı, özellikle son dönemlerde futbol camiasında çok konuşulduğu bilinmektedir.
                                    	<br/><br/>
<a class="lnk2" href="/web/20130518105856/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/haluk-cetin/makale-vesayet-bendeyse-gerisi-teferruattir.htm), [web.archive.org (arşiv bağlantısı)](http://web.archive.org/web/20130518105856/http://www.taraf.com.tr/haluk-cetin/makale-vesayet-bendeyse-gerisi-teferruattir.htm)
# Spor eğitiminde Türkiye klasiği

*Haluk Çetin 24.11.2012*

<div class="yazi"><p>Ülkemizde hemen hemen her konuda olduğu gibi spor eğiticisi yetiştirme ve bu eğiticileri istihdam etme konusunda da yaşanan akıldışılığa değinmek istiyoruz.</p>
<p>Halen çeşitli üniversitelerin 57 beden eğitim ve spor bölümünden mezun yaklaşık 15 bin gencin yüzde doksanı işsiz ve mesleğinde çalışma olanağı bulamıyor.</p>
<p>Bu gençler, tamamladıkları dört yıllık spor bilimleri programları ve dersleri sonucu değişik branşlarda antrenör belgelerine sahip.</p>
<p>Dört yıllık akademik bir eğitim programını tamamlayarak antrenör belgesi alan 15 bin eğiticiden bu ülke sporu yararlanamıyor. Bu gençler ya işsiz ya da meslekleriyle ilgisiz geçici işlerde çalışmak durumunda.</p>
<p>Sporumuzun en temel sorunu olan eğitim ve nitelikli eğitici ihtiyacı karşısında bu mantıksızlığı nasıl yorumlamalıyız acaba?</p>
<p>Bu kadar okul neden açıldı ve her yıl bu okullardan mezun olan yaklaşık 2500 gencimiz neden temel spor eğitiminde görevlendirilmez?</p>
<p>Bu insanların en önemli istihdam alanları Spor Genel Müdürlüğü’ne bağlı Spor İl Müdürlükleri ve okullar. Ancak bugüne kadar ne Spor Teşkilatı ne de Milli Eğitim Bakanlığı sporcu kaynağı olan ilk ve orta öğretim okullarında bu spor eğiticilerinden yararlandı.
                                    	<br/><br/>
<a class="lnk2" href="/web/20130518115101/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/haluk-cetin/makale-spor-egitiminde-turkiye-klasigi.htm), [web.archive.org (arşiv bağlantısı)](http://web.archive.org/web/20130518115101/http://www.taraf.com.tr/haluk-cetin/makale-spor-egitiminde-turkiye-klasigi.htm)
# Federasyon Yönetimi bu gazla iyi gider

*Haluk Çetin 01.12.2012*

<div class="yazi"><p>AKP iktidarının son üç yıllık döneminde ülke sporunu ve futbolunu, Başbakan’a yakınlığı nedeniyle dizayn eden <b>Göksel Gümüşdağ</b>, katıldığı İspanya gezisinde <i>Hürriyet</i> gazetesinden <b>Metehan Demir</b>’e Futbol Federasyonu Yönetimi hakkında şunları söylemiş:<br/><br/><i>“Yıldırım Demirören Bey, masasında bekleyen birçok sorunun altından kalkmasını bildi. Bir anlamda bizden daha iyi yönettiklerini söyleyebilirim. Türk futbolunu kavgalı, kaotik, sevgisiz ve belirsiz bir noktadan uzlaşmacı bir noktaya taşıdığı için Yıldırım Bey eleştiriyi değil övgüyü hak ediyor.”</i></p>
<p>Bu sözler müthiş bir destek ve motivasyon. Kamuoyuna pek çok mesajı da vermekte.</p>
<p>Sözleri sarf eden kişi Başbakan’a ve dolayısıyla iktidara yakın bir kişi ve hâlen İstanbul Büyükşehir Belediyesi Başkanvekili.</p>
<p>Bu sözlerden, mevcut Federasyon yönetimine iktidarın tam desteğinin bulunduğu sonucu algılanıyor.</p>
<p>İyi de, bu Federasyon yönetiminin, futbolumuzun hangi sorununun altından kalktığını, futbolumuzu kavgalı, kaotik, sevgisiz ve belirsiz bir noktadan uzlaşmacı bir noktaya nasıl taşıdığını doğrusu merak ediyoruz ve göremiyoruz.</p>
<p>Ya görmemizde bir sorun var ya da kötü niyetliyiz.
                                    	<br/><br/>
<a class="lnk2" href="/web/20130202023112/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-federasyon-yonetimi-bu-gazla-iyi-gider.htm), [web.archive.org (arşiv bağlantısı)](http://web.archive.org/web/20130202023112/http://www.taraf.com.tr:80/haluk-cetin/makale-federasyon-yonetimi-bu-gazla-iyi-gider.htm)
# Kocaeli Büyükşehir Belediyesi’nin spor projesi

*Haluk Çetin 08.12.2012*

<div class="yazi"><p>Ülkemizde iyi şeyler de oluyor.</p>
<p>Bugün Kocaeli Büyükşehir Belediyesi’nin uyguladığı örnek spor projesinden söz etmek istiyorum.</p>
<p>Kocaeli Belediyesi; Milli Eğitim Müdürlüğü, Sağlık Müdürlüğü, Spor İl Müdürlüğü ve Kocaeli Üniversitesi Beden Eğitimi ve Spor Yüksek Okulu ile yaptığı işbirliği ile <b>ilde, ilçelerde ve köylerde</b> <b>sekiz yaşına gelen tüm çocuklara 30 branşta spor yapma olanağı </b>sağlıyor.</p>
<p>Üniversiteden eğitim ve eğitici desteği, Sağlık Müdürlüğü’nden sağlık desteği, Milli Eğitim Müdürlüğü’nden kaynak ve eleman desteği, Spor İl Müdürlüğü’nden tesis desteği alıp projenin finansmanını sağlayarak eşgüdümü gerçekleştiriyor.</p>
<p>Projenin eğitim programları Üniversite’nin Beden Eğitimi Bölümü hocaları tarafından hazırlanıyor, bu bölümün son sınıf öğrencileri proje uygulamasında antrenör yardımcılığı yapıyor, okulların beden eğitimi öğretmenleri projenin bölgesel sorumluluğunu yürütüyor.</p>
<p>İldeki, ilçelerdeki ve köylerdeki tüm <b>okullardaki çocuklar öncelikle sağlık taramasından geçiriliyor</b>. Bu sağlık taramaları spora başlama sürecindeki hayati ihtiyacı karşılamanın yanı sıra çocukların değişik sağlık sorunlarının da tesbitini sağlıyor.
                                    	<br/><br/>
<a class="lnk2" href="/web/20130518144903/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/haluk-cetin/makale-kocaeli-buyuksehir-belediyesi-nin-spor-projesi.htm), [web.archive.org (arşiv bağlantısı)](http://web.archive.org/web/20130518144903/http://www.taraf.com.tr/haluk-cetin/makale-kocaeli-buyuksehir-belediyesi-nin-spor-projesi.htm)
# Sporda şiddete ilişkin naçizane bir öneri

*Haluk Çetin 15.12.2012*

<div class="yazi"><p>Sporda şiddet, geçen hafta taraftarların (bunlara taraftar demek ne kadar doğru bilemiyoruz) başlattığı olaylar nedeniyle oynanamayan Galatasaray-Beşiktaş engelli basketbol takımlarının müsabakası nedeniyle yine gündemimize geldi.</p>
<p>Biri 2004 yılında diğeri de 2011 yılında olmak üzere sporda şiddet ve düzensizliğin önlenmesine ilişkin iki ayrı yasa hazırlanarak yürürlüğe konuldu.</p>
<p>2004 yılında yürürlüğe giren 5149 sayılı yasanın yetersiz olduğu söylenerek (bize göre bu yasa, şike ve teşvik pirimi suçlarına ilişkin düzenleme eksikliğinin dışında yetersiz değildi, yasa kapsamına giren suçlarda re’sen işlem yapmak durumunda olan spor güvenlik kurullarının çalıştırılamaması nedeniyle yetersiz sanıldı) 2011 yılında büyük bir iddia ve propagandayla 6222 sayılı yasa yürürlüğe konuldu. Ancak sonuç ortada, olaylar önlenemiyor.</p>
<p>Bu sütunda defalarca dile getirmeye çalıştık. Sorunlar, asayiş ve güvenlik penceresinden bakılarak sadece yasalarla çözülemiyor. Kaldı ki yasaların uygulama aşamasında da kamu vicdanını tatmin etmeyen, çağdaş hukuk normlarına uymayan trajediler yaşayıp duruyoruz.</p>
<p>Hepimizin torna tezgâhından geçtiğimiz resmî ideoloji hipnozu ve eğitim garabetinin sonuçları ve şahikaları artık tiksindiriyor.
                                    	<br/><br/>
<a class="lnk2" href="/web/20130518114402/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/haluk-cetin/makale-sporda-siddete-iliskin-nacizane-bir-oneri.htm), [web.archive.org (arşiv bağlantısı)](http://web.archive.org/web/20130518114402/http://www.taraf.com.tr/haluk-cetin/makale-sporda-siddete-iliskin-nacizane-bir-oneri.htm)
# Taraf çıkacak başka yolu yok

*Haluk Çetin 22.12.2012*

<div class="yazi"><p>Gazetemizdeki son gelişmeler nedeniyle sevinen muhtelif misyonerler, ne yazık ki hevesiniz kursağınızda kalacak.</p>
<p><i><br/>Taraf</i>; Ahmet Altan, Yasemin Çongar ve Neşe Düzel’in öncülüğünde cefakâr, yiğit, onurlu tüm emekçileriyle Türkiye basın tarihindeki seçkin yerini aldı.</p>
<p>Doğru, tarafsız, bağımsız, manipülasyonsuz, hak, hukuk ve demokrasi öncelikli yayın ilkeleri için her türlü zorluğu göğüsleyen bu insanlara saygı duymuyorsanız bile en azından iftira atmayın</p>
<p>Ahmet Altan’ın arkadaşlarının, çocuklarının onurlu gazeteciliği sürecek.</p>
<p>Bu aydınlık yoldan dönüş yok.</p>
<p>Gazetemizi öncelikle okurlarımızın desteğiyle yaşatacağız. Bu sadece bir gazetenin yaşatılması değil, bu ülke insanının insan hakları, demokrasi, hukuk öncelikli ve güvenli bir sisteme kavuşması yolunda sonsuz bir yolculuktur.</p>
<p>Daha aydınlatılacak çok karanlıklar var. Karanlıklar prensesleri ve prensleri, unutmayın <i>Taraf</i>’ın ışığı güneş enerjisi gibidir.</p>
<p><b><br/>“Dünya Derbisi”!..</b></p>
<p>Geçen hafta oynanan ve basının “Dünya Derbisi”! ilan ettiği (Dünya derbisi denen bu müsabakayı kaç ülke televizyonu verdi acaba? Dünyada kaç kişi izledi doğrusu merak ediyoruz, ama olsun biz dedik mi olur) Galatasaray-Fenerbahçe müsabakasına <b>misafir takım seyircisinin alınmaması</b> konusunda kafamız karıştı.
                                    	<br/><br/>
<a class="lnk2" href="/web/20130518110009/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/haluk-cetin/makale-taraf-cikacak-baska-yolu-yok.htm), [web.archive.org (arşiv bağlantısı)](http://web.archive.org/web/20130518110009/http://www.taraf.com.tr/haluk-cetin/makale-taraf-cikacak-baska-yolu-yok.htm)
# Gençlik şühedanın izinde yürüyor!..

*Haluk Çetin 29.12.2012*

<div class="yazi"><p>Gençlik ve Spor Bakanlığı, bir fragman hazırlatıp, resmî sitesine koymuş ve <i>TRT</i> kanallarında da sık sık yayınlatıyor.</p>
<p>Konu, 6 ocakta 10.000 gencin katılımının planlandığı 1914-15 Sarıkamış Harekâtı etkinliği. Amaç, Allahuekber dağlarında ittihatçı Enver Paşa’nın emriyle Ruslara karşı açılan cephede donarak ölen 60.000 insanımızı anmak. Tarihimizin en acıklı ve dramatik olaylarından biri olan bu hazin savaşın anılması bakın nasıl kurgulanmış?</p>
<p>Fragmanda etkileyici bir müzik ve görüntü eşliğinde şu sloganlar vurgulanıyor:<br/><br/><b>“Gençlik Şühedanın izinde.<br/><br/></b><b>Yıl 1915.<br/><br/></b><b>Allahuekber dağlarında onbinlerce can yürüyor, vatan için, soğuğa aldırmadan.<br/><br/></b><b>Bu yürüyüş bedeni buz tutsa da yüreği yangın yerine dönen mehmetçiğin yürüyüşüdür.<br/><br/></b><b>Bu</b> <b>yürüyüş bir vefanın bir sevdayla buluşmasıdır</b>.<b>”</b></p>
<p>Taraflı tarafsız her kesimin facia, macera ve büyük bir hata olduğu konusunda mutabık kaldığı 1914-15 Sarıkamış dramını, tarihçilerin anlayışına ve affına sığınarak kısaca özetlemeye çalışalım:</p>
<p>Balkan savaşlarından yorgun, bitkin ve yenilgilerle çıkan Osmanlı Ordusu’nu, İttihatçı Enver Paşa; Padişahın bilgisi ve iradesi dışında yaptığı gizli anlaşmayla Birinci Dünya Savaşı’na Almanlarla birlikte sokmuş, Almanların isteği üzerine karşı tarafta yer alan Rusların direnme gücünü zayıflatmak için de doğuda Sarıkamış’ta bir cephe açarak yorgun ve bitkin orduyu kış şartlarında yetersiz teçhizat ve malzemeyle yeni bir harekâta sevketmiştir.
                                    	<br/><br/>
<a class="lnk2" href="/web/20130518124049/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/haluk-cetin/makale-genclik-suhedanin-izinde-yuruyor.htm), [web.archive.org (arşiv bağlantısı)](http://web.archive.org/web/20130518124049/http://www.taraf.com.tr/haluk-cetin/makale-genclik-suhedanin-izinde-yuruyor.htm)
# Federasyon’un sırları!?..

*Haluk Çetin 05.01.2013*

<div class="yazi"><p>Futbol Federasyonu Yönetimi, <b>Mehmet Ali Aydınlar</b>’ın başkanlığı döneminde işe alınan, Demirören yönetimi döneminde işine son verilen genel sekreter yardımcısı <b>Ahmet Müfit Cengiz</b> hakkında <b>Federasyon’un sırlarını açıkladığı</b> için dava açmış.</p>
<p>Öncelikle bir spor federasyonunun nasıl bir sırrı olur sorusunun yanıtını bulmaya çalışalım.<br/><br/><b>Sporda sır, </b>son bir buçuk yıldır gündemimizden hiç düşmeyen<b> şike ve teşvik pirimi, hakem ayarlama, doping hileleri, lisans ve yaş sahteciliği </b>gibi olaylardır<b>.</b> Bu eylemler öncelikle <b>kural ihlali ve suçtur</b> ancak <b>gündeme gelmediği sürece sır olarak kalır</b>. Bunlar ulusal takımlar ve sporcular düzeyinde olunca da vatanperverlik kapsamına alınıp büyük bir özenle muhafaza edilir.</p>
<p>Bu olaylar açığa çıkmadığı, tesbit edilemediği takdirde sır olarak kalır. Olaylara tanık olup bir şekilde açıklamak isteyen bir kişi de tek başına iddiasını ispatlayamayacağı, müfteri durumuna düşeceği için arkadaş meclisleri dışında resmen konuşmamayı tercih eder.</p>
<p>Sporumuzda bunun örnekleri çoktur. Neyse biz konumuza dönelim.</p>
<p>Cengiz, Federasyon’da ihtiyaçtan fazla eleman olduğu, tüm işlemler kadrolu elemanlar tarafından yürütüldüğü hâlde hem mevcut yönetim döneminde hem de önceki yönetim döneminde <b>başkan yardımcısına aylık ellişer bin lira ödendiği</b>ni, Federasyon’a <b>personel alımının bir sisteme dayanmadığı</b>nı, <b>her personelin ücretinin farklı olduğu</b>nu, kısaca Federasyon’da <b>kurumsal bir yapı bulunmadığı</b>nı, <b>bazı işlemleri onaylamadığı</b>nı <b>ve imzalamadığı</b>nı söylemiştir.
                                    	<br/><br/>
<a class="lnk2" href="/web/20130518095644/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/haluk-cetin/makale-federasyon-un-sirlari.htm), [web.archive.org (arşiv bağlantısı)](http://web.archive.org/web/20130518095644/http://www.taraf.com.tr/haluk-cetin/makale-federasyon-un-sirlari.htm)
# Barış

*Haluk Çetin 12.01.2013*

<div class="yazi"><p>Barış sözcüğü kulağımıza hiç bu kadar güzel ve iyi gelmemişti. Ne çok ihtiyacımız varmış, ne çok özlemişiz barışı.</p>
<p>Osmanlı’dan ve Cumhuriyet’in kurucu ideolojisinden devraldığımız Kürt sorunu, son otuz yılda çatışma ve düşük yoğunluklu savaş aşamasına gelip çözümsüzlüğe girmek üzereyken geç de olsa umut verici adımlar atılmaya başlandı.</p>
<p>İktidar kanadının kibirli, dışlayıcı ve aşağılayıcı yaklaşımlarına, ana muhalefet partisindeki ulusalcı derin misyonerlere, Kürtlerin önemli bir bölümünü temsil eden partinin iradesini tamamen tek şahsa bağlamasına, her türlü provokasyona rağmen umutlanmak istiyoruz.</p>
<p>Çatışmaya, düşmanlığa, nefrete değil; barışa, demokrasiye, güvene ve refaha ihtiyacımız var.</p>
<p>Artık yeter, gençlerimiz, insanlarımız ölmesin. </p>
<p>Bu konuda en güzel tavrı, Türkiye Harp Malulü Gaziler Dul ve Yetimleri Derneği Adana Şube Başkanı<b> Ersin Güluçar </b>ortaya koydu. Sorunun mağduru durumunda olan bu insanların temsilcisi olarak Sayın Güluçar,<b> “şehit aileleri ve gaziler olarak akan kanın durmasını istediklerini” </b>belirterek, <b><i>“Tüm şehit aileleri ve gaziler olarak terörün bitmesi, akan kanın durması için</i></b><i> <b>bir an önce birtakım adımların atılmasını istiyoruz, bu tür görüşmeleri istemeyenlerin vatandaşlığından</b> <b>şüphe etmek lazım”</b></i> dedi.
                                    	<br/><br/>
<a class="lnk2" href="/web/20130518135438/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/haluk-cetin/makale-baris-3.htm), [web.archive.org (arşiv bağlantısı)](http://web.archive.org/web/20130518135438/http://www.taraf.com.tr/haluk-cetin/makale-baris-3.htm)
# Barıştan korkmayalım

*Haluk Çetin 19.01.2013*

<div class="yazi"><p>Geçen haftaki yazımda kavganın, gerilimin, çatışmanın sporumuz ve gençlerimiz üzerindeki olumsuz etkisinden ve barışa olan ihtiyacımızdan söz etmeye çalışmıştım.</p>
<p><b><br/>30 yıldır bize dayatılan çatışma ve düşük yoğunluklu savaşın en vahim sonucu otuz bin gencimizin, insanımızın yaşamını yitirmesidir. Olayın ekonomik boyutu ise tahminen 300 milyar dolarlık kaynağın yatırımdan, sağlıktan, eğitimden, spordan, kültürden kısılmasıdır.</b></p>
<p>Bu sorunun çözülmesi hâlinde, gençlerimizi, insanlarımızı kaybetmeyeceğiz, yatırımdan, üretimden kısılan milyarlarca dolarlık kaynak sosyo-ekonomik gelişmemizi hızlandıracak.</p>
<p>Nüfusunun yüzde altmışı genç olan bir ülkenin bu muazzam kaynağı değerlendirememesinin mantıklı bir açıklaması olabilir mi acaba?</p>
<p>İnsan dünyaya, ölmeye değil yaşamaya gelir. Yaşama hakkı en temel haktır. Yıllardır resmî devlet ideolojisi uğruna onbinlerce insanımızı yitirdik, kalanların yaşamlarını cezayla, işkenceyle, hapisle kararttık. Düşünceyi suç sayıp şiddeti yarattık, besledik, büyüttük. Hemen hemen tüm devlet görevlileri ile medya bu ideolojinin uygulanmasını, aktif ya da pasif iştirakle görev saydı.
                                    	<br/><br/>
<a class="lnk2" href="/web/20130120093144/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/haluk-cetin/makale-baristan-korkmayalim.htm), [web.archive.org (arşiv bağlantısı)](http://web.archive.org/web/20130120093144/http://www.taraf.com.tr:80/haluk-cetin/makale-baristan-korkmayalim.htm)
# MHK kararlı olmalı

*Haluk Çetin 26.01.2013*

<div class="yazi"><p>Devre arasında Antalya’da yapılan hakem seminerinde seyirci tahriklerinin önlenmesine önemli katkısı olacak, yedek kulübesindekilerin hakemlere tepkilerine taviz verilmeyeceği prensibinin benimsenmesi olumlu bir gelişmedir.</p>
<p>Seminere katılan UEFA Hakem Kurulu üyesi <b>Jaap Uilenberg</b>, hakemin otoritesini sarsıcı ve taraftarı kışkırtıcı hiçbir hareketin cezasız kalmamasını isteyerek, bu durumun sadece Türkiye’de olduğunu belirtmiş.</p>
<p>Doğru bir iş yapmak için Avrupalı tavsiyesi bekleme rutinimiz ve Avrupalının sadece görüntüsünü alarak zihniyet ve akılcılığını sürekli pas geçmek gibi bir alışkanlığımız gerçeğinde bu kez yine bildiğimizi okumayız umarım.</p>
<p>Seminerde, bu hususta sonuç olarak, teknik alanda yer alanlardan herhangi birisinin hakemin kararına itiraz etmek ya da verdiği kararı protesto etmek amacıyla oyun alanına ve çevresine herhangi bir şey fırlatması hâlinde ihraç edileceği kararlaştırılmış.</p>
<p>Umarız bu prensip sulandırılmadan kararlı, tavizsiz ve herkese eşit bir şekilde uygulanır.</p>
<p>Yedek kulübesindekilerin sürekli tepkisi, yöneticilerin ve malum yorumcuların tahrik düzeyindeki beyanları futbolda şiddetin adeta ateşleyicisi.
                                    	<br/><br/>
<a class="lnk2" href="/web/20130518103629/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/haluk-cetin/makale-mhk-kararli-olmali.htm), [web.archive.org (arşiv bağlantısı)](http://web.archive.org/web/20130518103629/http://www.taraf.com.tr/haluk-cetin/makale-mhk-kararli-olmali.htm)
# Spor Kulüpleri Kanun Tasarısı kavgası

*Haluk Çetin 02.02.2013*

<div class="yazi"><p>Yıllardır tartışılan Spor Kulüpleri Kanun Tasarısı kısa bir tartışma sonucu yine askıya alındı.</p>
<p>Kavga, profesyonel futbol kulüplerinin denetiminden çıkıyor.</p>
<p>Spor kulüpleri dernek statüsüyle, Dernekler Kanunu kapsamında ancak kanunun denetim hükümleri hemen hemen hiç uygulanmadı.</p>
<p>Dernekler Yasası’na göre spor kulüplerinin denetiminin, İçişleri Bakanlığı’nca, Mülki İdare amirliklerince ve Valilerin izniyle Spor Genel Müdürlüğü’nce yapılması zorunluyken bu denetim etkin biçimde yapılmadı, yapılamadı.</p>
<p>Bizim işbilir uyanık kulüp yöneticilerimiz futbolun popülaritesini kullanarak siyasetçileri, üst düzey bürokratları, Mülki İdare amirlerini kulüp üyesi yaparak bu soruna çözüm buldu.</p>
<p>Futbolun ayrı bir yasası olması nedeniyle futbol kulüplerine idari ve mali kriterler getirmesi ve denetlemesi gereken Futbol Federasyonu yönetimleri bu konuda hiçbir düzenlemeye gitmedi. Şimdiki yönetimde bu topa hiç girmek istemiyor.</p>
<p>Mevzuattaki yeterli hükümlere rağmen kulüpler denetlenmediği gibi kamu kaynaklarından beslenip, vergi, sigorta afları, çok düşük vergi oranı kıyaklarıyla desteklendi.</p>
<p>Dört büyük kulübün aralarında bulunduğu sekiz kulübe de; KDV ve harç istisnası, veraset ve intikal vergisi, emlak vergisi, damga vergisi muafiyetleri gibi ayrıcalıklar getiren kamuya yararlı dernek statüsü verildi.
                                    	<br/><br/>
<a class="lnk2" href="/web/20130518092352/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/haluk-cetin/makale-spor-kulupleri-kanun-tasarisi-kavgasi.htm), [web.archive.org (arşiv bağlantısı)](http://web.archive.org/web/20130518092352/http://www.taraf.com.tr/haluk-cetin/makale-spor-kulupleri-kanun-tasarisi-kavgasi.htm)
# Sneijder- Drogba bayramı

*Haluk Çetin 09.02.2013*

<div class="yazi"><p>Ülke günlerdir <b>Sneijder</b> ve <b>Drogba</b>’yla yatıp kalkıyor. Medyamız Sneijder ve Drogba ile ilgili gelişmeleri sıcak sıcak, taze taze kamuoyuna aktarıp, sık sık yayın keserek <b>“FLAŞ”</b> haberler veriyor. Adeta ilkel bir kabileye futbol misyonerleri geldi. Hiç yıldız da görmedik, sanki <b>Metin Oktay</b>, <b>Lefter Küçükandonyadis</b>, <b>Can Bartu</b>, <b>Yusuf Tunaoğlu</b>, <b>Cemil Turan</b>, <b>Tanju Çolak</b>, <b>Rıdvan Dilmen</b>, <b>Sergen Yalçın</b>, <b>Hakan Şükür</b> ve son dönem yıldızlarımız <b>Arda Turan</b> ve <b>Selçuk İnan</b> bu ülkede yetişmedi.</p>
<p>Televizyonda koca koca adamlar saatlerce yaptıkları futbol geyiklerinde bu konuya çok özel ve derin analizler, yorumlar getiriyorlar. En çok kullanılan argüman da bu transferlerle dünya basınında ülkemizin konuşulması ve forma satışları. Sanki bu transferlerle gündeme gelmek, ülkemizin demokrasi, hukuk, insan hakları, ifade ve düşünce özgürlüğü, ölümler sicilini aniden temizledi. Forma satışından gelen paralar borçların faizine ancak yetiyor.</p>
<p>Bu iki transfer ülkenin en önemli ve hayati sorunlarının önüne geçti. Bunların adeta farklı bir gezegenden geldiğini ve bizim futbolcularımızdan çok çok üstün sihirli yetenekleri olduğunu düşünmeye başladık.
                                    	<br/><br/>
<a class="lnk2" href="/web/20130518111750/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/haluk-cetin/makale-sneijder-drogba-bayrami.htm), [web.archive.org (arşiv bağlantısı)](http://web.archive.org/web/20130518111750/http://www.taraf.com.tr/haluk-cetin/makale-sneijder-drogba-bayrami.htm)
# Toplumsal barış ilgili bakanlıkların sorunu değil mi

*Haluk Çetin 16.02.2013*

<div class="yazi"><p>Çok geç kalmış olmamıza, tüm engellemelere ve kışkırtmalara rağmen başlatabildiğimiz barış sürecinde konuyla doğrudan ilgili olduğuna inandığımız Milli Eğitim, Kültür-Turizm, Gençlik-Spor, Aile ve Sosyal Güvenlik Bakanlıklarının sürece katkı sunacak projeleri ve uygulamaları var mıdır acaba?</p>
<p>Öncelikle uygulamalarını samimi ve iyi niyetli bulduğumuz Aile ve Sosyal Politikalar Bakanı Sayın <b>Fatma Şahin</b>’in hakkını teslim edelim. Ama tabii kendisinden barış sürecinde daha etkili uygulamalar beklediğimizi hemen belirtelim.</p>
<p>Nüfusumuzun yüzde altmışını oluşturan gençlerimize hizmet vermesi gereken Gençlik ve Spor Bakanlığı’nı da ayıralım. Bu sütunda defalarca yazdık, bu bakanlığın önceliği, stadyum inşaatları ve gençliğe yönelik ilk büyük icraatı da; ittihatçılar tarafından Almanya’nın çıkarları için, 1914’te Sarıkamış’ta Ruslara karşı açılan cephede 90 bin askerimizin donarak ölüme gönderilmelerini gençlere “Gençlik Şühedanın izinde” sloganıyla telkin etmesi. Bu nedenle bu bakanlıktan pek beklentimiz olmadığını da belirtelim.<br/><br/><br/></p>
<h3>Milli Eğitim’e büyük sorumluluk düşüyor</h3>
<p>Malum vesayetin ideolojik propaganda aracı olan eğitim sistemimiz tek tip, hoşgörüsüz, tahammülsüz, dışlayıcı, ötekileştirici, nefret donanımlı kitleler yetiştirdi.
                                    	<br/><br/>
<a class="lnk2" href="/web/20130518145406/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/haluk-cetin/makale-toplumsal-baris-ilgili-bakanliklarin-sorunu-degil.htm), [web.archive.org (arşiv bağlantısı)](http://web.archive.org/web/20130518145406/http://www.taraf.com.tr/haluk-cetin/makale-toplumsal-baris-ilgili-bakanliklarin-sorunu-degil.htm)
# Doping ruleti

*Haluk Çetin 23.02.2013*

<div class="yazi"><p>Geçen haftalarda Amerikalı bisikletçi <b>Lance Armstrong</b>’un <b>doping maddesi kullandığını itiraf etmesi</b> sporseverlerde hayal kırıklığı yarattı. Lance gibi dünyaca ünlü spor yıldızlarının doping yaptıklarının ortaya çıkması genellikle kitlelerde güvensizlik ve kuşku hissi yaratır.</p>
<p>Doğrusu biz de, insanın doğal fiziksel kapasitelerinin çok çok üzerindeki rekorlara kuşkuyla yaklaşanlardanız.</p>
<p>Birkaç gün önce <b>23 yaş altı 16 halter sporcumuzda aynı doping maddesini içeren bulgulara rastlandığı</b> haberi kafaları iyice karıştırdı.<br/><br/><br/></p>
<h3>Bireysel sporlarda oldukça yaygın</h3>
<p>Öncelikle şunu hemen belirtelim, bireysel performans sporlarında dopingli madde kullanılması oldukça yaygındır.</p>
<p>Dopingin dünyada yaygınlığı bizim bazı sporcu ve antrenörlerimizde haksız rekabet duygusu yaratmakta ve tahrike neden olmaktadır.</p>
<p>Burada dopingi masum göstermeye çalıştığımız anlaşılmasın ama bir gerçeği de hemen vurgulayalım; <b>birçok ülke sporcusu doping maddesini uzman desteğiyle ve profesyonelce kullanmaktadır</b>. <b>Bizim bazı sporcularımız ise bu işi kulaktan duyma bilgilerle amatörce yapmaktadır.</b></p>
<p>Ülkemizde; güreş, halter ve atletizm gibi bireysel performans sporcuları, ekseriyetle yoksul ailelerden çıkmaktadırlar.
                                    	<br/><br/>
<a class="lnk2" href="/web/20130518103811/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/haluk-cetin/makale-doping-ruleti.htm), [web.archive.org (arşiv bağlantısı)](http://web.archive.org/web/20130518103811/http://www.taraf.com.tr/haluk-cetin/makale-doping-ruleti.htm)
# Yorumsuz...

*Haluk Çetin 02.03.2013*

<div class="yazi"><p><b>Okan Üniversitesi</b> <b>Aziz Yıldırım</b>’ı 2012 spor ödülleri kapsamında yılın spor duayeni, <b>Yıldırım Demirören</b>’i yılın spor adamı seçmiş. <b>Gençlik ve Spor Bakanı</b>’na da onur ödülü vermiş.</p>
<p>Çok süper ligimizin en güçlü ve zengin kadrosuna sahip olan, şampiyonluk yarışında adeta tek kalıp, bu kadroyla şampiyon olamamasının mucize sayılabileceği <b>Galatasaray</b>’ın teknik direktörü <b>Fatih Terim</b>; <b>Orduspor</b> müsabakasında müsabakanın dördüncü hakemiyle devamlı diyaloga girerek, devre arasında soyunma odası koridorlarında orta hakemi alkışlayıp, <b><i>“Aferin, aferin böyle devam et, ikinci yarı çıkıp daha kötü maç yönet”</i></b> demiş ve müsabaka sonrası statü ve talimat gereği katılmak zorunda olduğu basın toplantısına katılmamış.</p>
<p>Şampiyonluk yarışında bu yıl kadro olarak Galatasaray’ın çok gerisinde kalan, günü kurtarma durumundaki <b>Fenerbahçe</b>’nin teknik direktörü <b>Aykut Kocaman</b>’ın teknik direktörlüğünü beğenen bir tek spor yazarı yok iken, bu sezonun ilk devresinde takımın belkemiği ve beyni olan iki oyuncuyu gönderip, yerlerine aldığı yabancı futbolculardan bir türlü verim elde edemeyen bu nedenle devre arasında gönderdiği futbolcuların ikisini geri çağırma durumunda kalan, takımın başarısızlığı nedeniyle birkaç kez istifa edip geri dönen, takımına üç yıldır bir sistem ve iskelet oluşturamayan Aykut Kocaman bir demecinde eleştiriler karşısında, yaptığı kadro değişikliklerinin kimseyi ilgilendirmediğini buyurmuş.
                                    	<br/><br/>
<a class="lnk2" href="/web/20130518102700/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/haluk-cetin/makale-yorumsuz-2.htm), [web.archive.org (arşiv bağlantısı)](http://web.archive.org/web/20130518102700/http://www.taraf.com.tr/haluk-cetin/makale-yorumsuz-2.htm)
# Siyasetleşen spor

*Haluk Çetin 09.03.2013*

<div class="yazi"><p>Sporumuz iyice siyasetleşti elhamdülillah. Spor her dönem siyasetin göbeğinde olan konulardan biriydi, ancak bu dönem zirve yapma yolunda hızla ilerliyor.</p>
<p>Hafta içinde <b>Avrupa Erkekler Kupası</b>’nı kazanan <b>Halkbank Spor Kulübü sporcuları</b> ile <b>Avrupa Şampiyonu</b> atlet <b>Nevin Yanıt</b>’ın AKP grup toplantısına katıldıkları haberlerini okuduk. <b>Bu sporcular AKP grup toplantısına katılarak Başbakan’la görüşmüşler.</b></p>
<p>Başarılı sporcuların Başbakan tarafından kabul edilmesi kadar doğal bir şey elbette olamaz. Ancak bu görüşmenin yeri şov ve propaganda mekânları olan parti grup toplantıları değildir.</p>
<p>Başbakan başarılı sporcuları Devlet adına makamında kabul eder. Grup toplantısında kabul etmek, bu sporcuları grup toplantı salonuna almak <b>siyasi malzeme ve propaganda</b> anlamına gelir ve diğer tüm sporculara da mesaj verir.</p>
<p>Ulusal sporcular tüm ülkeyi temsil eder, sadece iktidar partisini değil.</p>
<p>Gerçi AKP haksız da sayılmaz, her şeyin çok rahat kanıksandığı ülkemizde Osmanlı’dan miras aldığımız, Cumhuriyet döneminde de çağdaş ambalajla zerk edilen biat kültürümüz bağlamında bu da hemen kanıksanır.</p>
<p>Son dönem yetişen en yetenekli ve başarılı atlet Nevin Yanıt, katıldığı AKP grup toplantısında milletvekili sıralarına oturarak, Başbakan’a övgüler yağdırıp, sporu bıraktıktan sonra milletvekili olmak istediğini, Meclis’te sporcunun sesi olacağını söylemiş.</p>
<p>Haydi hayırlısı.</p>
<p>Ulusal sporcuların parti propagandalarına alet edilmemesi hususunda bu sporcuların yöneticileri ve federasyon başkanları hassas olma durumundadır ancak onlara da hak vermemek olanaksız. Zira sisteme uymamaları, biat etmemeleri hâlinde görevleri başında kalamayacaklarının bilincinde olduklarından bu tür fırsatları kollamak onların da ilk hedefi.</p>
<p>Bu sütunda defalarca dile getirmeye çalıştık. Mevcut spor federasyonları seçim sistemi siyasi baskı ve etkiye dayalı.</p>
<p>Federasyonların adı özerk-bağımsız ancak mevcut delege yapısıyla yönetimin istemediği bir adayın seçim kazanması çok zor. Spor genel müdürünün isim isim seçerek görevlendirdiği 20 memurun emirle oy kullandığını, bu memurlar arasında federasyonlara bütçe tahsis eden ve denetleyen kişilerin de olduğunu belirtelim.</p>
<p>Bu seçimlerde! çok iyi bir organizasyonla istenmeyen aday ne kadar başarılı olursa olsun kazanamıyor. Örnek, son seçimi kazanamayan özerklik döneminin en başarılı federasyon başkanı olan eski Voleybol Federasyonu Başkanı <b>Erol Ünal Karabıyık</b>.</p>
<p>Tüm organizasyona rağmen yönetimin isteği dışında kazara seçimi kazanan federasyon başkanı da bütçesi kısılarak, her ihbara soruşturma açılarak teftiş sopasıyla, sübjektif değerlendirmelerle istifaya zorlanıyor.</p>
<p>Hâl böyle olunca da yöneticiler ve federasyon başkanları da bağlılık ve biat yarışında ipi en önde göğüslemek gayreti içersindeler.</p>
<p>Ne diyelim, onlara bu zorlu yarışta başarılar dileriz.<br/><br/><br/></p>
<h3>Ali Fikri Işık’a özgürlük</h3>
<p>Askerliğini yapmadığı için tutuklu bulunan ve halen açlık grevinde olan vicdani retçi, gazetemiz yazarı sevgili <b>Ali Fikri Işık</b> özgürlüğüne kavuşmalıdır. Demokrasi, çağdaş hukuk ve insan hakları bu ülkeye ne zaman egemen olacak? 60 yaşına gelmiş bir entelektüeli, barış insanını bu gerekçeyle tutuklamanın kime ne yararı var acaba?</p>
<p>Sevgili arkadaşımız özgürlüğüne kavuşuncaya kadar her türlü demokratik ve yasal protesto hakkımızı sürekli kullanacağımızı ısrarla belirtelim.<br/><br/><b>halukcetin@hotmail.com</b></p>
<p> </p>
</div>

Kaynak: [taraf.com.tr](http://www.taraf.com.tr:80/haluk-cetin/makale-siyasetlesen-spor.htm), [web.archive.org (arşiv bağlantısı)](http://web.archive.org/web/20130621072937/http://www.taraf.com.tr:80/haluk-cetin/makale-siyasetlesen-spor.htm)
# Atletizmde saklanan milli sır nedir acaba

*Haluk Çetin 16.03.2013*

<div class="yazi"><p>Son günlerde atletizm ve spor camiasında konuşulan bir iddia gittikçe yaygınlaşıyor. Konunun yetkilileri ve muhatapları kamuoyunu bilgilendirirse şuyuu vukuundan beter durumu yaşanmaz.</p>
<p>İddia ve söylenti şu; güya, <b>uluslararası organizasyonlara katılan tüm ülke sporcularının doping kontrollerini yapan WADA (Dünya Anti Doping Ajansı) bizim bazı atletlerimizin doping pasaportlarında kan ve hormon değerlerinde dikkat çekici değişimler olduğunu tesbit ederek durumu IAAF’a (Uluslararası Atletizm Federasyonu) bildirmiş. IAAF da konuyu bir yazıyla Türkiye Atletizm Federasyonu’na iletmiş. Ancak Federasyon’a ulaştığı söylenen bu yazı üzerine ne yapıldığı merak ediliyor.</b></p>
<p>Bu iddia ve söylentiler çok ciddi. İlgililer ve yetkililer konu hakkında kamuoyunu bilgilendirirse aydınlanacağız ve bu iddiaların gerçek olup olmadığını öğreneceğiz.</p>
<p>Kimsenin şaibe altında kalmasını istemeyiz.<br/><br/><br/></p>
<h3>Futbolun günah keçisi Aziz Yıldırım</h3>
<p>Pirüpak futbolumuzun günah keçisi Aziz Yıldırım oldu. 3 Temmuz 2011’de aniden ve sürpriz biçimde başlatılan şike ve teşvik pirimi soruşturmasından bu yana futboldaki her kötülüğün tek sebebi olarak Aziz Yıldırım gösterilmekte.</p>
<p>Futbolumuzun geçmişi tertemiz ve pırıl pırıldı. Aziz Yıldırım’ın dışındaki tüm kulüp yöneticileri tertemiz, çok saf ve iyi niyetli masum kişilerdi. Şike ve teşvik pirimi, hakem manipülasyonları, futbol rantı paylaşımı zinhar yoktu. Aziz Yıldırım geldi futbolumuzun tertemiz geçmişini bozdu.</p>
<p>Aziz Yıldırım giderse her şey yoluna girecek adeta. Yahu bu Aziz Yıldırım ne güçlü bir adammış da tek başına koskoca futbol camiasını bozmuş. Ondan başka Federasyon’u, hakemleri baskı altında tutan başka bir yönetici yokmuş.</p>
<p>Ülkemizde hemen hemen her konuda çok başarılı bir biçimde yaşanan <b>cambaza bak</b> taktiği gibi.</p>
<p>Aziz Yıldırım’ın tarzını tasvip etmeyiz ancak şu hususu hemen belirtelim. Aziz Yıldırım’ın diğerlerinden tek farkı açık sözlü ve tepkisel olması ve tepkilerini her ortamda dışa vurması. Aslında politik davranan diğerleri yanında Aziz Yıldırım daha dürüst sayılır.</p>
<p>Televizyonlarda adeta sabahlara kadar süren futbol geyiği programları da Aziz Yıldırım’a minnettar. Aziz Yıldırım ve hakemler olmasa ne yapılırdı bu zihin açıcı programlarda acaba?<br/><br/><br/></p>
<h3>Ah bu hakemlerin düdüğünün nohudu kırılsın</h3>
<p>Sağdan soldan, yukarıdan aşağıdan, önden arkadan gelen sürekli iltifatlarla grogi durumundaki hakemlerin son haftalardaki performansı muhteşem!.</p>
<p>Bu baskı ortamında; Federasyon yönetimlerinin tercihi, misyonu, politikası karşısında, güzide basınımızın, futbol ve hakem yorumcularının! infazlarıyla, MHK’nın pasif ve kararsız tutumuyla, hakemlerin örgütsüzlüğü ve suskunluğuyla daha çok skandallar yaşayacağız.</p>
<p>Futbolumuzun kum torbasına dönüştürülen hakemler, herhalde ekmek parası kaygısıyla bu eziyete katlanıyorlar.</p>
<p>Gerçi Aziz Yıldırım gibi, hakemler de futboldan geçinen geniş kitleye müthiş bir reyting ve rant sağlıyor.</p>
<p>Bir futbolcu tükürdü, tükürmedi, faul ya da ofsayt vardı yoktu gibi konuların saatlerce ve günlerce tartışılıp, izleyici ve taraftarların kışkırtılmasına yönelik yorumlar! yapılmasının bu programların reyting ve reklam rekoru kırması ve bu işten para kazanılması dışında mantıklı ve sağlıklı bir açıklaması var mıdır acaba?<br/><br/><b>halukcetin@hotmail.com</b></p>
<p> </p>
</div>

Kaynak: [taraf.com.tr](http://www.taraf.com.tr:80/haluk-cetin/makale-atletizmde-saklanan-milli-sir-nedir-acaba.htm), [web.archive.org (arşiv bağlantısı)](http://web.archive.org/web/20130621073154/http://www.taraf.com.tr:80/haluk-cetin/makale-atletizmde-saklanan-milli-sir-nedir-acaba.htm)
# Tahkimini sevdiğim Federasyon

*Haluk Çetin 23.03.2013*

<div class="yazi"><p>Kim ne derse desin bizce Futbol Federasyonu yönetiminin en başarılı icraatlarını yapan birimi, futbolda adalet dağıtan, son karar merci olan <b>Tahkim Kurulu</b>. <b>Gökhan Zan</b> hakkındaki karar bu başarılı icraatların en iyi örneği!</p>
<p>Yüksek yargı organları ve hatta dünya spor hukukçuları Tahkim Kurulu’nun bu hukuk anlayışını örnek almalı.</p>
<p>Spor hukukuna, Türkiye yaklaşımı getirilmesine vesile olan Federasyon Başkanı’na herkes minnettar olmalı. Bu arada başkan ve ailesi gerek sporda gerekse siyaset ve medyada toplumsal barış için ellerinden geleni esirgemiyor.</p>
<p>Baksanıza, babasının gazetesinde, Başbakan’ın hoşuna gitmeyen şeyler yazarak ülkemizin birlik ve beraberliğine zarar veren <b>Hasan Cemal</b> bile kovuldu.</p>
<p>Daha ne olsun. Kimse nankörlük etmemeli, her vatan evladı milli birlik ve beraberlik içinde Futbol Federasyonu icraatlarını ve uluslararası üne sahip saygın, demokrasi ve barış emekçisi Hasan Cemal’in kovulmasını alkışlamalı.</p>
<p>Gün bugün, topyekûn uyum ve ulü’l-emre itaat günü.<br/><br/><br/></p>
<h3>Hem ağlarım hem seçerim</h3>
<p>Malum, bu federasyon yönetimi, ilgili yerden gelen vahiyle kuruldu. Son haftalarda sürekli Federasyon’dan şikâyet eden bazı kulüp yöneticileri bu federasyon yönetimine aslanlar gibi oy verdi.</p>
<p>Şimdi kendi seçtikleri Federasyon’dan, hakemlerden, Disiplin Kurulu ve Tahkim Kurulu icraatlarından şikâyetçiler.</p>
<p>Trabzonspor yöneticileri iki yıldır ağlıyor. Bu ağlama sürecinde de takım dibe vurdu. Yahu bu federasyona koşulsuz destek veren siz değil misiniz?<br/><br/><b>İlhan Cavcav</b> bu federasyon yönetimine ilk destek verip seçilmesine önayak olan kulüp başkanı. O da şimdi yayın gelirlerinin adil dağıtılmadığından şikâyetçi.</p>
<p>İlahi Cavcav, bu konuda şikâyet edecek en son kişi sen olmalısın. Son yirmi yıldır malum adamını sürekli Federasyon yönetimlerine yerleştiren sen değil mi sin? Üstelik adamın son birkaç dönemdir hep başkan yardımcısı, son iki dönemde de bu işten para alıyor. Peki, senin adamın Federasyon’da senin şikâyetlerin konusunda ne yaptı bugüne kadar? Futbolumuzun malum yapısında 20 yıldır aktif görev alan adamının hiç mi sorumluluğu yok?</p>
<p>Neyse Cavcav’ın başarılı kulüp başkanlığının hakkını teslim edelim. Ancak bu başarısını Federasyon seçimlerine yansıtamadığını da vurgulayalım.<br/><br/><br/></p>
<h3>Futbolumuzdaki güzel şeyler</h3>
<p>Bu kadar olumsuzluk içinde <b>Galatasaray</b>’ın ve <b>Fenerbahçe</b>’nin Avrupa Liglerinde son sekiz takım arasına girmesi, <b>Burak</b>’ın müthiş performansı ve izlemekten keyif aldığımız sevgili <b>Salih Uçan</b> bizi sevindiriyor.</p>
<p>Burak; sporda, futbolda doğal yeteneklerin yanında çalışmanın, azmin, hırsın önemini ispatlayan kendini sürekli geliştiren bir yıldız. Yürekten kutluyor, başarılarının devamını diliyoruz.</p>
<p>Futbolumuz <b>Arda</b>’dan sonra yeni bir yıldıza kavuşuyor. Bu çocuğu izlemekten keyif alıyoruz.</p>
<p>Sevgili Salih, doğal yeteneklerini daha disiplinli çalışmayla sürekli geliştir ve arttır, en fazla iki yıl sonra dünya kulüpleri seni almak için yarışacak ama sakın medya ve magazin malzemesi olma, iyi bir profesyonel ol. Yıllarca üst düzey dünya takımlarında istikrarlı futbol oynayan profesyonelleri kendine örnek al.</p>
<p>Sen çarpık futbol yapımızda az bulunan birkaç yetenekten birisin, iyi bir profesyonel olursan, disiplinden taviz vermezsen, doğruları tercih edersen dünya futbol yıldızları arasına girersin.<br/><br/><b>halukcetin@hotmail.com</b></p>
<p> </p>
</div>

Kaynak: [taraf.com.tr](http://www.taraf.com.tr:80/haluk-cetin/makale-tahkimini-sevdigim-federasyon.htm), [web.archive.org (arşiv bağlantısı)](http://web.archive.org/web/20130621074206/http://www.taraf.com.tr:80/haluk-cetin/makale-tahkimini-sevdigim-federasyon.htm)
# Ulusal futbol takımımızın makûs talihi

*Haluk Çetin 30.03.2013*

<div class="yazi"><p>Kaybedilen bir müsabaka sonrası futbol müneccimlerinin yıllardır kes-yapıştır tarzındaki eleştirileri yine havada uçuşuyor.<br/><br/><b>Abdullah Avcı</b> doğru bir tercih değilmiş, Ali’yi değil de Veli’yi oynatmalıymış, mış mış da mış mış.</p>
<p>Bu eleştirileri yapanların birçoğunun da hayatında hiçbir aktif spor geçmişi olmadığını da unutmayalım.</p>
<p>Bu klişe eleştirileri artık ciddiye alan var mı bilmiyoruz, sorun ulusal takımın başına kimin getirileceği değil elbette.</p>
<p>2002 ve 2008 yıllarındaki başarılar hariç ulusal takımın başına çok ünlü yabancılar da geldi yerliler de... Ancak sonuç ortada.</p>
<p>Yazmaktan ve konuşmaktan bıktığımız üzere, sorun futbolumuzun kalıcı makro eğitim ve altyapı sisteminin olmamasında.</p>
<p>Bizim futbolcularımız bireysel olarak müthişmiş palavraları artık sıkıyor cidden. Futbol kolektif bir oyun. Biz kolektif oyunu bir türlü beceremiyoruz.</p>
<p>Mevcut sistemle başarıya ulaşmak zor. Bu sonuçtan futbolun her aktörü sorumlu, başta Federasyon yönetimleri olmak üzere sayıları 20’yi geçmeyen ve sürekli takım değiştiren hocalar.</p>
<p>Federasyon’da futbolumuzun eğitim ve altyapısını planlaması gereken <b>Futbol Gelişim Direktörlüğü</b> diye bir birim var.</p>
<p>Bu birimin başında en son <b>Tolunay Kafkas</b> vardı. Ondan önce de <b>Ersun Yanal</b>.</p>
<p>İkisi de Süper Lig’de yarışmacı antrenör. Bu yönlerini eleştirecek değiliz. İkisi de ligde başarılı sayılır.</p>
<p>Ersun Yanal futbolumuza farklı bir boyut getirdi ve başarılı oldu. Bize göre halen başarılı bir yarışmacı hoca.</p>
<p>Ersun Yanal Futbol Gelişim Direktörlüğü’nde iki yıla yakın görev yapıp istifa etti. Tolunay Kafkas ise bir buçuk yıla yakın bir süre çalıştı ve istifa etti.</p>
<p>Vurgulamak istediğimiz, yarışmacı antrenörlük ile eğitici antrenörlüğün farklı şeyler olduğu ve bu birime her an Süper Lig’den gelecek cazip bir teklif beklentisi içinde olan yarışmacı hocaların getirilerek olaya Federasyon yönetimlerinin ne kadar ciddiyetsiz ve önemsiz baktığı.</p>
<p>Sporda eğitim ve altyapı işi ciddi, uzun vadeli, istikrar isteyen proje ve politikaları gerektirir.</p>
<p>Futbol Federasyonu yönetimi öncelikle uzun vadeli bir eğitim ve altyapı projesi planlayıp hayata geçirmeli ve bu projenin uygulaması içinde eğitim ve altyapı deneyimi iyi bir futbol adamını, kısa bir süre sonra istifa etmemek üzere makul bir süreyle görevlendirmelidir. Görevli hoca proje kapsamında kulüp altyapıları ve ulusal takımlarla da sürekli iletişim ve temas hâlinde olmalıdır.</p>
<p>Süper Lig’de boşta olan bir hocayı getirip günü kurtarma rutini terk edilmelidir.</p>
<p>Federasyonculuk hakem ataması ve popülist günlük icraatlar yapmaktan ibaret değildir.</p>
<p>Bunları Federasyon yönetiminde en iyi bilebilecek bir kişi vardır, o da başarılı profesyonel futbol geçmişiyle ve akademik kariyeriyle Sayın <b>Fethi Heper</b>’dir. Fethi Heper’in yönetimdeki tavrını merak ediyoruz.</p>
<p>Diğer Federasyon yöneticilerinin bu işlerle pek ilgilerinin olmadığı biliniyor. Yönetimin ulusal takımlar sorumlusu yaptığı kişi bu göreve geldikten sonra işi öğrenmeye çalıştığını televizyon programlarında açıkladı.</p>
<p>Bu işler deneme yanılmayla yürümez. Biraz ciddiyet lütfen.</p>
<p>Bu kez farklı bir şey yapıp bizi şaşırtın bari. Ulusal takımımız da makûs talihini yensin.<br/><br/><b>halukcetin@hotmail.com</b></p>
<p> </p>
</div>

Kaynak: [taraf.com.tr](http://www.taraf.com.tr:80/haluk-cetin/makale-ulusal-futbol-takimimizin-makus-talihi.htm), [web.archive.org (arşiv bağlantısı)](http://web.archive.org/web/20130621074211/http://www.taraf.com.tr:80/haluk-cetin/makale-ulusal-futbol-takimimizin-makus-talihi.htm)
# Olimpiyat aşkımız

*Haluk Çetin 06.04.2013*

<div class="yazi"><p>On üç yılı aşkın bir süredir gündemimizden hiç düşmeyen Olimpiyat aşkımız son bir yıldır platonik bir boyut kazandı.</p>
<p>Bizim gazetenin spor servisi dâhil tüm medya 2020 Olimpiyat masallarının büyüsüne kapıldı.</p>
<p>Son on yıldır ülkemize uluslararası organizasyon alma heyecanıyla yanıp tutuşuyoruz. Spor organizasyonları kârlı olmadığından, hatta maliyetinin birkaç katı zarara neden olduğundan son yıllarda bizden başka yanıp tutuşan fazla ülke bulunmadığını da hemen belirtelim. Uluslararası spor federasyonları bizim bu zaafımızı iyi bildiğinden sürekli gaz verip övgü dolu yazılarla bizi havaya sokuyor. <b>Olimpiyat organizasyonunun zararının ise en iyimser tahminle 14-15 milyar dolar olduğunu, finansmanının, kamu kaynaklarından, sistemimizdeki yüzde 70’lik rekor oranlı dolaylı vergilerle (temel ihtiyaç maddelerinden ve hizmetlerden kesilen) karşılanacağını da özellikle vurgulayalım.</b></p>
<p>Bu organizasyonların maliyet ve harcamalarının ne kadar şişirildiğini spor camiasındaki herkes çok iyi bilir. Organizasyon zararlarına şişirilmiş harcama rakamları da eklenince sonucun takdirini okurlarımıza bırakalım. Halk adına bağımsız bir dış denetim de yok nasıl olsa. Bu organizasyonların ihale ve satın alma işlemleri için de, çıktıktan sonra 18 kez değiştirilmesine rağmen, Kamu İhale Kanunu’nu yeterli bulmayıp yerine daha rahat hükümleri içeren özel ve istisnai kanunlar çıkardık.<br/><br/><b>2011 Erzurum Dünya Üniversiteler Kış Oyunları</b> organizasyonu harcamalarıyla ilgili söylentileri duymayan kalmadı.</p>
<p>2011 Erzurum Dünya Üniversiteler Kış Oyunları organizasyonunda kimlere danışmanlık adı altında ne miktarlar ödendi? Bir bakanın oğlunun gizli ortak olduğu firma ihale aldı mı? İhale bedelleri ihtiyaçların ne kadar fazlasıydı? Yiyecek içecek ihalesi neden beş kez iptal edildi acaba? Erzurum’da yapılan tesislerin organizasyon sonrası bomboş ve atıl kaldığını, elektrik, su, yakıt ve bakım-onarım giderlerinin çok yüksek olduğunu, bu sabit giderlerin sürekli kamu kaynağından finanse edildiğini de belirtelim.</p>
<p>Biz aslında Olimpiyatlara değil de işin harcama ve inşaat bereketine aşığız.</p>
<p>Bu sorular hep yanıtsız kalacak ama biz yine de soralım. Bu yaz Mersin’de düzenlenecek <b>Akdeniz Oyunları</b> harcamalarını da merakla izliyoruz.</p>
<p>Bir ülkede verimsiz yatırım ve kaynak israfı yerine, öncelikle sporun yaygınlaştırılmasına, kitlelerde spor bilinci, kültürü ve alışkanlığı yaratılmasına yatırım yapmak sağlık ve işgücü açısından daha etkin ve ekonomik değil mi? Böyle bir kitle Olimpiyatlara hazır hâle gelir ve Olimpizmi özümser. Bu gelişme ülke demokrasisine ve barışına da katkı sağlar.</p>
<p>Biz her işe tersten başlamayı ve bodoslama dalmayı severiz.</p>
<p>Sporcu kaynağı olan okulların çoğunda spor tesisi yok. Eğitim sistemimiz çocuklarımızın ve gençlerimiz için adeta bir işkence. Boş alanlar yeşil alan ve spor tesisleri yerine rant çılgınlığıyla beton yapılarla donatılıyor.</p>
<p>Ülkemizde uluslararası spor organizasyonu yapılmasın demiyoruz ancak sporun önündeki en büyük engel olan eğitim sistemimiz, spor yapımız ve anlayışımız, kültürsüzlüğümüz, büyüme nutuklarına rağmen hâlâ çözülememiş temel ekonomik sorunlarımız ve bilinçsizliğimiz karşısında ihtiyaç duyulan politikaları üretmeden sürekli organizasyon peşinde koşmamızı iyi niyetli ve kamu yararına bulmuyorum bu tercihlerin kaynak israfı olduğunu düşünüyorum.<br/><br/><b>halukcetin@hotmail.com</b></p>
<p> </p>
</div>

Kaynak: [taraf.com.tr](http://www.taraf.com.tr:80/haluk-cetin/makale-olimpiyat-askimiz.htm), [web.archive.org (arşiv bağlantısı)](http://web.archive.org/web/20130621072932/http://www.taraf.com.tr:80/haluk-cetin/makale-olimpiyat-askimiz.htm)
# Futbolumuzun provokatörleri

*Haluk Çetin 13.04.2013*

<div class="yazi"><p>Geçtiğimiz haftanın gündemini oluşturan, <b>Galatasaray</b> <b>Teknik Direktörü</b>’nün <b>Mersin İdman Yurdu</b> müsabakası esnasında tribüne gönderilmesi nedeniyle müsabaka sonrası yaptığı açıklamalar, daha doğrusu Federasyon’a, kurullarına ve hakemlere yönelik ithamlarıyla başlayan tartışmalar bir şeyi bir kez daha somut biçimde ortaya koydu: <b>Medya provokasyonu.</b></p>
<p>Sorumluluğu olan olmayan herkesin şikâyet ettiği futbolumuzdaki, kaosun, düzensizliğin, şiddetin, saygısızlığın, kavganın nedeni olarak hep taraftarlar ve yöneticiler gösterildi.</p>
<p>Medyada gazetecilik adına ortamı geren, açık ve gizli biçimde sürekli kışkırtıcılık ve tuttuğu takımın amigoluğunu yapan bazı duayenler (!) hep pas geçildi.</p>
<p>Ancak son olayda bu provokatörler yine başrolü oynamaya başladılar.</p>
<p>Güzide spor basınımızın, yıllardır aynı tavırları sürekli tekrarlamasına rağmen övgü ve hürmet yarışına girip İmparator unvanı vererek egosunu devasa bir balon yaptığı Galatasaray Teknik Direktörü, MHK’nnn devre arasında hakemlere ısrarla ve tavizsiz uygulanmasını istedikleri kuralların kendisine kasıtlı uygulandığını, Federasyon’da takımına karşı komplo kurulduğunu söylüyor.</p>
<p>Bu çok ciddi bir iddia ve Galatasaray taraftarlarını kışkırtmaya neden olabilecek bir tavır.</p>
<p>Bu iddiayı ileri süren Türkiye futbol antrenörlüğü ve teknik direktörlüğünün en önde gelen ve örnek olması gereken bir kişisi.</p>
<p>Bize göre, çok eleştirdiğimiz bu federasyonun en iyi niyetli olmaya çalışan kurulu MHK. Son dönem genç hakemleri destekleyip olumlu yönde gelişmelerini sağlayarak kazanmak istiyorlar.</p>
<p>İkinci yarı hakemlerin yedek kulübesine yönelik kararlı tutum takınmaları da yerinde bir uygulama.</p>
<p>Seyirciyi ve zaten bahaneye bakan yöneticiyi tahrik eden en önemli etken, yedek kulübesindekilerin hakemleri etkilemeye, baskı altına almaya yönelik müdahaleleridir.</p>
<p>Eğer sporumuzda, futbolumuzda şiddetten uzak saygı ve centilmenlik istiyorsak bunu sağlayacak uygulamalara öncelikle lider durumundaki takımların başındaki hocaların, yöneticilerin ve tüm görevlilerin destek olması gerekir.</p>
<p>Sporda centilmenlik ve saygı, kazanmaktan daha önemlidir. Sporcuları, taraftarları ve yöneticileri sürekli kazanmaya koşullandırmak sağlıklı ve normal bir şey değildir. Bu durumda kazanamadığınız takdirde suçlanacak ve öfke patlatılacak bir şeyler arayışına girilir.</p>
<p>Lider geçinen her aktör sorumluluğunun bilincinde olmalıdır. Ben bir numarayım, her istediğimi yaparım herkes buna katlanmalıdır tarzı hoş görülemez.</p>
<p>Centilmenlik, saygı ve kendine hâkim olma gibi nitelikler bakımından öncelikle büyük takımlarda görev yapan üst düzey hocaların örnek olması gerekir. Sporcuyu ve seyirciyi sürekli gererek patlamaya hazır madde hâline getirmek bu ülkenin sporuna bir şey kazandırmaz.</p>
<p>Asıl vurgulamak istediğimiz ise olayın medyada bazı duayen (!) yazarlar tarafından da savunularak kaşınması ve asıl provokasyonu bunların yapması.</p>
<p>Futbolumuzdaki kaos ve düzensizlik, öncelikle lider konumundaki aktörlerin örnek davranışlarıyla dışlanır.</p>
<p>Birileri kendilerini geçmişten gelen alışkanlıklarla kuralların dışında ve üzerinde görüp, kurallar kendine de uygulandığında kasıt ve komplodan söz ederse ve bu tavırda basında destek bulursa futbolda kavga, şiddet, düzensizlik ve kaos asla bitmez.</p>
<p>Kimbilir belki de istenen budur.<br/><br/><b>halukcetin@hotmail.com</b></p>
<p> </p>
</div>

Kaynak: [taraf.com.tr](http://www.taraf.com.tr:80/haluk-cetin/makale-futbolumuzun-provokatorleri.htm), [web.archive.org (arşiv bağlantısı)](http://web.archive.org/web/20130621072926/http://www.taraf.com.tr:80/haluk-cetin/makale-futbolumuzun-provokatorleri.htm)
# Barış sürecinde şampiyonluk sevinci

*Haluk Çetin 20.04.2013*

<div class="yazi"><p><b>Diyarbakır Büyükşehir Belediyespor</b>, ligin bitimine üç hafta kala 3. Lig 1. Grup’ta şampiyon olarak 2. Lig’e çıkmayı başardı.</p>
<p>Hem barış sürecinde, hem de Diyarbakırspor’un üç yıl içinde Süper Lig’den amatör kümeye düşmesinin ardından bu şampiyonluğun önemi yöre için çok büyük.</p>
<p>Yakın zamana kadar sürekli önyargılı ve dışlayıcı yaklaşımlara muhatap olunmasına rağmen sporun temel felsefesi olan barış ve dostluğu önceleyen, gelen misafir takımları çiçeklerle karşılayan, müsabakalarında hiç olay olmayan, fair-play ödülünü sonuna kadar hak eden Diyarbakır Büyükşehir Belediyespor’u, Belediye Başkanı sevgili <b>Osman Baydemir</b>’i, Kulüp Başkanı sevgili <b>Metin Kılavuz</b>’u ve başarıda emeği geçen herkesi kutluyoruz.</p>
<p>Takım, barışa ve dostluğa susamış yöre halkının spor ve futbol aracılığıyla sesi, sembolü ve elçisi olma gibi tarihsel bir misyon yüklendi.</p>
<p>Diyarbakır milletvekilleri, hükümet, Spor Teşkilatı ve Futbol Federasyonu kulübe hak ettiği desteği vermelidir.</p>
<p>Diyarbakır Büyükşehir Belediyesi’nin spor etkinliklerini biliyoruz. Kent Konseyi bünyesinde oluşturulan birimlerce gerçekleştirilen etkinliklerden birine biz de katıldık. Sanatın ve sporun evrensel barışa katkısının bilinciyle, öncelikle son birkaç yıldır spor bilinç ve kültürü konulu etkinlikler sürekli yapılıyor.</p>
<p>Bu etkinliklerle spor bilinç ve kültürünün oluşturulmasına sağladıkları katkı nedeniyle Belediye yetkililerini bir kez daha kutluyoruz.</p>
<p>Kıt ve sınırlı olanaklarla 450 bin gence sağlıklı spor yapma altyapısı hazırlanmaya çalışılıyor. Belediye 2000’ i aşkın kadın-erkek lisanslı sporcusuyla birkaç branşta faaliyet gösteriyor.</p>
<p>Belediye imkânları kısıtlı, şimdiye kadar spor aktivitelerine Spor Teşkilatı’ndan ve Futbol Federasyonu’ndan destek verilmemiş.</p>
<p>Kulüp, gerek Spor Teşkilatı’nın ve gerekse Futbol Federasyonu’nun yardım kriterlerinin fazlasına sahip, umarız bu iki kurum harekete geçer ve vereceği destekle Diyarbakırlı gençlerimize Belediye ile birlikte daha iyi olanaklar sağlar.</p>
<p>Diyarbakır, genç nüfus potansiyeli ile yeterli spor tesisleri yapılması hâlinde sporda patlama yapmaya aday bir kentimiz. Umarız hükümet ve Spor Teşkilatı ihtiyaç duyulan spor tesis yatırımlarına öncelik verir. Mevcut hâliyle kent, nüfusuna ve genç potansiyeline oranla tam bir tesis fakiri. Spor Teşkilatı’nın ildeki tesisleri de bugüne dek siyasi nedenlerle Belediye’nin spor etkinliklerine tahsis edilmedi.</p>
<p>Süper Lig’ den üç yılda amatör kümeye düşen Diyarbakırspor her türlü örtülü ve açık devlet desteğine rağmen başarılı olamadı ve borç batağından kurtulamadı.</p>
<p>Diyarbakırspor’un Süper Lig’den düşmemesi için devlet destekli şike ve manipülasyonlar bir işe yaramadığı gibi Diyarbakır’ın hiç de hak etmediği ithamlara ve tepkilere neden oldu.</p>
<p>Büyükşehir Belediyespor Kulübü sağlıklı yapısı, centilmenliği ve sportif başarısıyla kentin gururu olmaya aday.</p>
<p>Diyarbakırspor’da hemen hemen hiçbir yöre futbolcusu yok iken Belediyespor takımının oyucularının yüzde yetmişi yöre ve bölge futbolcularından oluşuyor.</p>
<p>Barış süreciyle güzel kentimiz Diyarbakır’ın gençliği ve sporu hak ettiği desteği almalıdır.<br/><br/><b>halukcetin@hotmail.com</b></p>
<p> </p>
</div>

Kaynak: [taraf.com.tr](http://www.taraf.com.tr:80/haluk-cetin/makale-baris-surecinde-sampiyonluk-sevinci.htm), [web.archive.org (arşiv bağlantısı)](http://web.archive.org/web/20130623073953/http://www.taraf.com.tr:80/haluk-cetin/makale-baris-surecinde-sampiyonluk-sevinci.htm)
# Şansın açık olsun Fenerbahçe

*Haluk Çetin 27.04.2013*

<div class="yazi">Perşembe gecesi alkışlanacak bir performansla Avrupa’nın en formda ekiplerinden Benfica’ya karşı aldığı sonuçla taraftarları ve tüm futbolseverleri keyiflendiren Fenerbahçemizi kutluyor, final yolunda şans ve başarılar diliyoruz.<br/><br/>3 Temmuzdan bu yana Fenerbahçe yönetimi idari bakımdan, Aykut Kocaman ise özellikle son iki sezonda da teknik bakımdan çok eleştirildi. Bu eleştirilerin haklılığını hala biz de savunuyoruz. Ancak 3 Temmuzdan buyana yaşanan zorlu süreç ve tüm olumsuzluklara rağmen Avrupa Liginde finale yaklaşmak her türlü övgüyü hak ediyor. Bu azımsanacak bir başarı değil.<br/><br/>Bize göre Fenerbahçe bu şanssız süreci taraftarının müthiş desteğiyle atlatıp UEFA turnuvasında başarıyı yakaladı. Sezon başında yapılan, bize göre isabetsiz yabancı transferler, takımın beyni Alex ve dinamosu Emre’nin gönderilmesi gibi kabul edilemez hatalara rağmen Fenerbahçe’nin UEFA finaline koşması tarihi bir başarıdır.<br/><br/>İnsan düşünmeden edemiyor, Perşembe gecesi takımda Emre’de oynayabilseydi, yabancı oyuncular biraz daha kalitelilerden seçilebilseydi, daha zengin ve alternatifi bir kadro olabilseydi neler yaşanırdı? Tabi biraz da şans olsaydı, toplar direkten dönmeseydi<br/><br/>Her şeye rağmen Fenerbahçe’nin UEFA liginde finale koşması büyük bir başarıdır.<br/><br/>Çok formda olan ve hiç yenilgi almadan UEFA yarı finaline kalan Benfica’yı ezerek yenmek Fenerbahçemize büyük bir psikolojik avantaj sağladı.<br/><br/>Rövanş müsabakasına Benfica çok daha stresli ve gergin çıkacak. Bu Fenerbahçe için büyük avantaj. Ezerek yendiği bu takımı elemek artık zor değil.<br/><br/>Haydi Fenerbahçe büyük ve vefakar taraftarına UEFA şampiyonluğunu armağan et. Bu taraftar başarıyı sonuna kadar hak ediyor. UEFA finali oynayarak 3 Temmuz’dan bu yana yaşanan tüm olumsuzlukları uzaklaştır.<br/><br/>Sevgili Aykut Kocaman lütfen bugüne kadar yaptığın teknik ve yönetimsel hataları tekrarlama, doğruları yaptığın zaman Perşembe gecesi gibi müthiş performansları yakalamak mümkün.<br/><br/>Bizde, bundan böyle bugün olduğu gibi keyifli yazılar yazalım istiyoruz.<br/><br/>Fenerbahçemize UEFA finali yolunda başarılar diliyoruz.<br/><br/>Şansın bol, yolun açık olsun kanarya.<br/><br/><strong>halukcetin@hotmail.com<br/></strong>
</div>

Kaynak: [taraf.com.tr](http://www.taraf.com.tr:80/haluk-cetin/makale-sansin-acik-olsun-fenerbahce.htm), [web.archive.org (arşiv bağlantısı)](http://web.archive.org/web/20130629022157/http://www.taraf.com.tr:80/haluk-cetin/makale-sansin-acik-olsun-fenerbahce.htm)
# Protokol- şeref (!) tribünü

*Haluk Çetin 04.05.2013*

<div class="yazi"><p>29 Nisan 2013 tarihinde oynanan <b>Beşiktaş</b>- <b>Orduspor</b> müsabakasında <b>protokol-şeref (!) tribünü</b>nde bulunan bazı kişilerin karıştığı kavga olayı ile bu yüce tribün yine gündeme geldi.</p>
<p>Doksan yıllık cumhuriyet rejimimizde adeta tanrısal ve kutsal saydığımız devlet, gücünü spor saha ve tesislerinde de protokol tribünüyle göstermekte. Ancak bu kutsal güç kulüplerle paylaşılmakta.</p>
<p>Futbol ve diğer sporlar güya özerk, Süper Lig ve Birinci Lig kulüplerinin müsabakalarını oynadıkları statların hemen hemen tümü ya kulüplerin mülkiyetinde ya da uzun süreli kullanımında ancak protokol tribünleri, 3289 sayılı Spor Genel Müdürlüğü Yasası, 5894 sayılı Futbol Federasyonu Yasası ve bu yasalara dayanılarak çıkartılan yönetmelikle Spor Genel Müdürlüğü kanalıyla şeklen devletin kontrolünde ve sorumluluğunda; ancak fiilen durum böyle değil.</p>
<p>Bazı statlarda protokol tribünleri kapasitesinin üçte biri, bazılarında da dörtte biri Spor Genel Müdürlüğü’nün kontrolünde.</p>
<p>İlgili yasalar ve yönetmelik hükümlerine rağmen kulüp yönetimlerinin her konuda olduğu gibi bu konuda da baskı ve talepleri sonucu <b>devletin yüce ve kutsal gücünün sembolü protokol tribünleri yolgeçen hanı gibi</b>.</p>
<p>Spor Genel Müdürlüğü de kendi tasarrufunda olan yerleri başta bakanlar, milletvekilleri, üst düzey bürokratlar, eş, dost, ahbap olmak üzere kimseyi de kırmamaya özen göstererek muhterem zevata sunuyor. </p>
<p>Büyük illerde spor il müdürlerinin öncelikli işi pazartesi gününden itibaren gelen talepleri önem sırasına göre listeleyip öncelikle siyasileri, üst düzey bürokratları, hatırlı ve etkili kişileri memnun etmek.</p>
<p>Kulüp yönetimlerine tahsis edilen koltukların kimlere verildiği, protokol tribününe kimlerin alındığı konusunda Spor Genel Müdürlüğü’nün hiçbir bilgisi olamıyor. Ancak, yasal olarak sorumlu.</p>
<p>Futbolun ezici gücü, yüce ve kutsal devleti bile protokol tribününde dize getirmiş durumda.</p>
<p>Özellikle Ankara ve İstanbul’da protokol tribününe girme savaşları çok ilginçtir. Mevcut bakan ve milletvekillerine ilaveten eski bakan ve milletvekillerinin, üst düzey bürokratların ve hatırlı kişilerin talepleri karşısında spor il müdürleri en önemliler ve etkililer listesi yapar. Önemlilerden birini ihmal etme durumunda başlarına neyin geleceğini iyi bilirler.</p>
<p>İş bununla da kalmaz protokol tribününe alınan kişiler, tribüne geldiklerinde kendilerine tahsis esilen yerleri de beğenmeyebilir, sorun çıkarabilir ve başta spor il müdürü olmak üzere görevli tüm memurları bir güzel fırçalayıp görevden aldırmakla tehdit ederler.</p>
<p>Protokol- şeref (!) tribünü mevcut yapısıyla her türlü unsurların, etkin siyasilerle ve üst düzey bürokratlarla çok rahat buluşma ve görüşme mekânı durumundadır. Bazı amcalar da koruma ordusuyla güç gösterisi yapar. </p>
<p>2004 yılında Gençlik ve Spor Genel Müdürü olan Mehmet Atalay bu rezalete son vermek için düzenleme yapmak istedi ancak AKP’ den yüz milletvekili Mehmet Atalay’ın görevden alınması için imza topladı. Başbakan bu talebi dikkate almadı ancak bu yapıya da hiç dokunulmadı.</p>
<p>Devlet protokol tribününden elini çekmemekte ancak fiilen protokol tribünü kontrolünün ağırlıklı olarak kulüp görüntüsüyle çeşitli odakların elinde olmasına da ses çıkarmamaktadır.</p>
<p>Gel de “futbol sen bizim her şeyimizsin” sloganına hak verme.</p><b>
<p><br/>halukcetin@hotmail.com</p>
</b>
</div>

Kaynak: [taraf.com.tr](http://www.taraf.com.tr:80/haluk-cetin/makale-protokol-seref-tribunu.htm), [web.archive.org (arşiv bağlantısı)](http://web.archive.org/web/20130705083745/http://www.taraf.com.tr:80/haluk-cetin/makale-protokol-seref-tribunu.htm)
# Bir Süper Lig(!) sezonunu daha idrak ettik

*Haluk Çetin 11.05.2013*

<div class="yazi"><p>Ne çekişmeydi ama(!) <b>Galatasaray</b>’ı şampiyonlukta zorluyormuş gibi görünen <b>Fenerbahçe</b>’nin dışında şampiyonlukta iddialı başka takım yoktu.</p>
<p>Rakipsiz Galatasaray ipi önde göğüsledi. Galatasaray camiasını kutluyoruz. Ancak Süper Ligimizdeki(!) bu rekabetsizlikle futbolumuz nereye kadar gidebilecek acaba?</p>
<p>Galatasaray en iyi yerlileri topladı ve toplamaya devam ediyor. Yabancı transferlerde isabetli tercihler yapıyor. Kurduğu kadro Süper Ligimizin standartlarının çok çok üzerinde.</p>
<p>Fenerbahçe’yi çok yazılıp eleştirildiği için fazla irdelemeye gerek yok. Galatasaray’ın aksine başarısızlık için ne gerekiyorsa yapıldı adeta. <b>Aykut Kocaman</b>’ın yönetimsel ve teknik performansını anlayabilen biri çıkabilirse dinlemeyi ve anlamayı çok isterim. Ben bunca yıllık spor ve futbol birikimime rağmen hiçbir şey anlayamadım. Sanırım bende bir sorun var.<br/><br/><b>Beşiktaş</b> ve <b>Trabzonspor</b>’un yönetimsel sorunları daha birkaç sezon daha bu takımları başarıya zor yaklaştıracak gibi.</p>
<p>Sanırız Galatasaray 2000 yılı başındaki dört yıllık üst üste şampiyonluk serisine devam edecek.</p>
<p>Rekabetsiz Süper Ligimizin bu sezon en umut veren takımları <b>Gençlerbirliği</b> ve <b>Eskişehirspor</b> oldu. </p>
<p>Gençlerbirliği’nin başarılı teknik direktörü <b>Fuat Çapa</b>’yı ve Eskişehirspor teknik direktörü <b>Ersun Yanal</b>’ı kutluyoruz.</p>
<p>Fuat Çapa’nın başarılı olmasına rağmen Gençlerbirliği teknik direktörlüğü görevinden uzaklaştırılmasını da anlamakta zorluk çektiğimi belirtmeliyim.</p>
<p>Her konuda ihtiyacımız olan istikrar ve süreklilik kavramlarına uzaklığımızı terk edemiyoruz ne yazık ki.</p>
<p>Bu arada yaklaşık otuz yıldır futbolumuzda hak ettiği karşılığı alamayan sempatik teknik direktör <b>Yılmaz Vural</b>’ın <b>Elazığspor</b>’da tüm olumsuzluklara rağmen gösterdiği performansı da takdir ettiğimi belirtmeliyim.</p>
<p>İlk yarıda çok iyi bir performans gösteren <b>Orduspor</b>’un ikinci yarıdaki düşüşünü de anlamakta zorlandım. Bu güzel futbol şehrinde, takımın Süper Lig’den düşmesi talihsizlik oldu.</p>
<p>Sürekli tartışılan Federasyon için biz de çok şeyler yazdık. Artık bir şey yazmak istemiyorum.</p>
<p>Demek ki futbolumuz bu federasyon yönetimini hak ediyor.</p>
<p>Hani hep denir ya her toplum ya da camia hak ettiği şekilde yönetilir. Bu tam futbolumuza uygun bir cümle.</p>
<p>Alan memnun satan memnun, daha çok uzun yıllar sistem böyle yürüyecek gibi.</p>
<p>Süper Lig’e çıkmayı başaran takımlara da başarılar dilerim.<br/><br/><b>halukcetin@hotmail.com</b></p>
<p> </p>
</div>

Kaynak: [taraf.com.tr](http://www.taraf.com.tr:80/haluk-cetin/makale-bir-super-lig-sezonunu-daha-idrak-ettik.htm), [web.archive.org (arşiv bağlantısı)](http://web.archive.org/web/20130621071501/http://www.taraf.com.tr:80/haluk-cetin/makale-bir-super-lig-sezonunu-daha-idrak-ettik.htm)
# Şiddet ve ırkçılık da nereden çıktı yahu

*Haluk Çetin 18.05.2013*

<div class="yazi"><p>Süper Ligimizin (!) şampiyonu <b>Galatasaray</b> ile şampiyonun en yakın ve tek takipçisi gibi görünen, düşme hattındaki takımlara sürekli yenilerek (adeta hatır şikesi gibi) şampiyonluğu rakibine armağan eden <b>Fenerbahçe</b> arasındaki dev dünya derbisi (!) öncesi ve sonrası yaşanan olaylarla şiddet, saldırganlık ve ırkçılık, saliselerle ve ışık hızı ile değişen gündemimize oturdu.</p>
<p>Bu olayları da yine ciddiye alıyormuş gibi yapıp kısa bir süre unutur gideriz. Biz neleri kanıksayıp unutmadık ki.</p>
<p>90 yıllık demokrasi, evrensel hukuk ve insan hakları ilkelerine sıkı sıkıya bağlı empati, hoşgörü, barış ve huzur cenneti Cumhuriyetimizde bu şiddet ve ırkçılık nereden çıkar ki acaba?</p>
<p>Dünya ülkelerine örnek olabilecek bir anayasamız var. Bu demokrasi ve hukuk abidesi anayasayı daha da mükemmelleştirmek için parlamentomuz, iktidar ve muhalefet partilerimiz olağanüstü bir gayretle çalışıyor.</p>
<p>Hele kendisine sosyal demokrat diyen bir partimiz var ki ona kalsa ülkemiz ideal bir demokrasi, hoşgörü, insan hakları, barış ve huzur ülkesi olacak ama ne yazık ki buna gücü yetmiyor.</p>
<p>Ülkemiz dünyada eşi benzeri olmayan homojen ve tek bir etnik yapıya sahip. Bu sıkıcı monotonluktan kurtulup bir kısım vatandaşlarımızın kendilerini farklı bir kültürel yapıda hissedebilmeleri için Meclisimiz, devletimiz ve adalet sistemimiz yıllardır büyük bir çaba içerisinde.</p>
<p>Gençlerimiz kendilerine verilen ve tanınan müthiş haklara rağmen bazen can sıkıntısından toplantı, gösteri ve yürüyüş yapıyor; en uygar ülkelerde bile polis göstericileri kontrol altında tutup sadece izlemekle yetinirken bizim ülkemizde polis bu gençlere parfüm sıkıp gül ve karanfiller atıyor.</p>
<p>1 Mayıs kutlamalarında yine dünyaya örnek teşkil ediyoruz. Kâğıttan kaleler gibi bir anda yıkılmadan önce sosyalist ülkelerde bile böyle kutlamalar yapılamadı. Dünya bizi her konuda olduğu gibi bu konuda da kıskanıyor.</p>
<p>İktidar ve muhalefet parti başkan ve sözcülerinin eleştiri üslupları centilmenlik menkıbesi gibi. Siyasi diyalog, centilmenlik ve saygı tarzımızın dünyada örneği yok. Bu konuda en iddialı konumdaki Avrupalılar bizi çok kıskandığından huzurumuzu bozmak için her işimize karışıyor. Bu dış güçler bizim barış, huzur ve refah cenneti ülkemizin ilerlemesini hiç istemiyorlar.</p>
<p>Komşularımızla sıfır sorunlarımız sıfırın altına inmeye başladı.</p>
<p>İşsiz olduğu söylenen gençler kendilerine verilen işleri beğenmedikleri için çalışmıyor.</p>
<p>Spor kulübü yöneticilerimiz siyasi parti başkan ve sözcülerinden daha centilmen. Çok zenginlerden oluşan kulüp başkan ve yöneticileri, spor ve kulüp aşkı nedeniyle tüm servetlerini kulüpler için harcayıp müthiş bir fedakârlık ve hoşgörüyle hizmet veriyorlar.</p>
<p>Her kurumumuz gibi Futbol Federasyonumuz da adil, tarafsız ve başarılı yönetimiyle futbolumuzu geleceğe taşıyor.</p>
<p>Basınımız öyle tarafsız, objektif ve yansız ki bazen insanın yeter ya biraz da gerçekleri saptırın diye bağırası geliyor.</p>
<p>Gençlerimizin bir kısmı refah ve huzur ortamından sıkılıp dağlara piknik ve trekking yapmaya çıkıyor bir kısmı da bu piknikçilere ve trekkingcilere su tabancası sıkıp eğleniyor.</p>
<p>Tarihteki ünlü ütopyacıların rüyalarını gerçekleştirdiğimiz bir toplumda ne şiddeti ne ırkçılığı ne saldırganlığı be kardeşim, geçin bunları.</p>
<p>Dış güçlerin tezgâhları bunlar.</p>
<p>*</p>
<p><b><br/>NOT:</b> Bir yakınımın Ankara Onkoloji Hastanesi’ndeki kanser tedavisi esnasında tanık olduğum, kanser hastalarının yaşadığı radyoterapi (ışın) cihazı arızaları rezaletine ilişkin detaylı bir yazı yazdım ancak on gündür gazetemiz bu yazıyı yayımlamadı. Biraz bekleyip yazıyı başka bir yerde yayımlatacağım.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-siddet-ve-irkcilik-da-nereden-cikti-yahu.htm), [web.archive.org (arşiv bağlantısı)](http://web.archive.org/web/20130621073206/http://www.taraf.com.tr:80/haluk-cetin/makale-siddet-ve-irkcilik-da-nereden-cikti-yahu.htm)
# Sporda şiddet, nefret ve kavga biter mi

*Haluk Çetin 25.05.2013*

<div class="yazi"><p>Son <b>Fenerbahçe</b>- <b>Galatasaray</b> dünya derbisinde (!) ve sonrasında yaşanan rezillikler üzerine olayların birinci aktörleri masum rollerine büründü ama bu çok kısa sürdü.</p>
<p>Bu müsabakadan bir hafta sonra oynanan <b>Galatasaray</b>-<b>Trabzonspor</b> müsabakasıyla, şiddet ve nefret kışkırtıcılığının nasıl yapıldığı net biçimde bir kez daha yaşandı.</p>
<p>Müsabaka esnasında Fenerbahçe’ye karşı Galatasaray-Trabzonspor ittifakı coşkuyla tesis edildi.</p>
<p>Ligin gol kralı ve ulusal takımın santrforu <b>Burak Yıldırım</b> da müsabaka sonrası kupa töreninde, <b><i>“İki sene önce Trabzonspor ile hak edip alamadığımız kupayı bu sezon Galatasaray ile kazandık, kupayı Trabzonsporlular için de kaldırıyorum”</i></b> beyanlarında bulundu.</p>
<p>Bu sözler karşısında ne söylenebilir? Fenerbahçe Spor Kulübü yöneticilerinin bazılarının 2010-2011 sezonunda şike ve teşvik pirimi eylemleri hukuken kesinleşmeden bu beyanların üstelik tüm Fenerbahçe camiası hedef alınarak sarf edilmesi ne anlama gelir acaba?</p>
<p>Eylemler hukuken kesinleşmiş olsa bile bu, tüm Fenerbahçe camiasına yüklenebilir mi? Birkaç yöneticinin yanlışı nedeniyle tüm Fenerbahçe camiasına karşı Galatasaray ve Trabzonspor’u kışkırtmak iyi niyetle bağdaşır mı?</p>
<p>Bunu yapan sıradan biri de değil; şampiyon ve ulusal takımın santrforu ve gol kralı.</p>
<p>Ey Burak Yılmaz senden tam tersi bir tavır beklenir, yangına körükle gitmek değil. Sözlerinin nerelere gidebileceğini ve ileride ne tür olaylara neden olabileceğini kavrayamayacak durumda mısın?</p>
<p>Bu arada <b>Trabzonspor</b>’un <b>başkanı</b> da Galatasaray-Trabzonspor müsabakası sonrası şöyle buyurmuş; <b><i>“Galatasaray ile aramız düzelmemeli, Fenerbahçe ile düşmanlığımız inşallah ilelebet sürecek”</i></b>. Bu şahıs, diğer icraatlarıyla (!) değil sadece bu veciz söylemleriyle futbol tarihimizdeki seçkin yerini almış oldu.</p>
<p>Lig şampiyonu ve ikincisi olan Galatasaray ve Fenerbahçe’nin kaptanları olan ulusal takım oyuncuları <b>Volkan</b> ve <b>Sabri</b>’nin son müsabakadaki muhteşem davranışlarından söz etmeye gerek bile yok.</p>
<p>İmparator tahtına oturtulan şampiyon takımın teknik direktörünün 11 müsabaka ceza almasına neden olan hakem tepkisi, tavırları ve sözleri hakkında da yorum yapmayacağım.</p>
<p>Bu eylem ve söylemlerle kimbilir daha neler yaşayacağız.</p>
<p>Örnek olması gereken lider konumundaki futbol aktörleri, sorumsuzca her türlü tahrik ve kışkırtmayı yapacak, sonra da şiddetin faturası malum sorunlarla patlamaya hazır durumdaki seyirciye çıkarılacak. Ne akıllı bir taktik değil mi? Sonuçta bu işten kazançlı çıkan malum aktörler. Önemli olan kişisel çıkarlar gerisi teferruat.</p>
<p><b><br/>Emret Başbakanım</b></p>
<p>Başbakan her konuda olduğu gibi spor tesislerinde ve pek hazzetmediği üniversitelerde görev yapan özel güvenlik görevlilerinin yerine polisin görevlendirileceğini emretmiş.</p>
<p>Yahu bu ülkede her şeyi Başbakan düşünüp, her icraatı Başbakan emredecekse bakanlara ve diğer üst düzey görevlilere ne ihtiyaç var? Bunlar Başbakan’ın emir kulları mı?</p>
<p>Sanırız, ülkeyi dikensiz gül bahçesi yapamadık, son zamanlarda spor sahalarında ve üniversitelerde başlayan protestolara karşı devletin ezici ve yok edici gücünü iman kuvvetiyle uygulayan polisi devreye sokalım protestocu gafilleri hizaya getirelim diye düşünülüyor.</p>
<p>Bu tercihlerin tarihte hep ters teptiğini hatırlatalım, şiddetin ve protestoların nedenlerine kafa yormak daha doğru olur Sayın Başbakan.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-sporda-siddet-nefret-ve-kavga-biter-mi.htm), [web.archive.org (arşiv bağlantısı)](http://web.archive.org/web/20130621073914/http://www.taraf.com.tr:80/haluk-cetin/makale-sporda-siddet-nefret-ve-kavga-biter-mi.htm)
# Aziz Yıldırım son barutunu da tüketti

*Haluk Çetin 01.06.2013*

<div class="yazi"><p>Fenerbahçe’de 15 yıllık başkanlık döneminde tek adamlık sistemini istikrarlı ve başarılı bir biçimde uygulayan <b>Aziz Yıldırım</b>, takımın beklenen hedeflere ulaşamaması sonucu suçlu ve sorumlu olarak sürekli teknik direktör, futbolcu ve yöneticileri seçip görevden ve takımdan uzaklaştırarak hedef saptırmalarla günü kurtarıp durdu.</p>
<p>Son istifalarla artık yolun sonuna geldiğini kabul ediyordur sanırız. Artık sığınacağı bir mazeret de atabileceği barutu da yok.</p>
<p>Başarısızlık sonucu gönderdiği teknik direktörleri (15 yılda 13 teknik direktör), futbolcuları ve yöneticileri adeta gizli bir güç kulübe ve takıma zorla getirmiş gibi bir mizansen yaratılarak Fenerbahçe’yi bu zararlı kişilerden kurtaran hep Aziz Yıldırım oldu adeta.</p>
<p>Son olarak da daha önce iki kez istifa ettiği hâlde zorla görevde kalması sağlanan teknik direktör <b>Aykut Kocaman</b> ve Aziz Yıldırım’ın kardeşi olan yönetim kurulu üyesi <b>Ali Yıldırım</b> istifa etti. Ya da ettirildi.</p>
<p>Aziz Yıldırım yine Fenerbahçe’nin selameti ve menfaati için en yakın adamını ve kardeşini bile feda etti(!). Bu ne sevgi ah bu ne ıstırap.</p>
<p>Geçtiğimiz 2012-2013 sezonunda yapılan yabancı transferlerin isabetsizliğiyle ve sezon başında ve ortasında takımın en iyi oyuncularının gönderilip bir kısmının tekrar alınmasıyla takımın yazboz tahtasına çevrilmesi sonucu başarılı olunamayacağı zaten belliydi. Buna rağmen takım mucize bir şekilde UEFA liginde yarı finale kaldı. Ancak ayağa gelen final fırsatı elde edilen avantaja rağmen Aykut Kocaman’ın klasik futbol anlayışı nedeniyle kaçtı.</p>
<p>Ligde şampiyonluğa koşarken ligden düşen ve düşme hattından son iki haftada kurtulan, ligde hiçbir iddiası ya da düşme tehlikesi olmayan takımlara yenilerek ve puan kaptırılarak yarıştan kopmanın nasıl başarıldığı sanırız incelemeye, araştırılmaya ve spor bilimlerinde tez konusu olmaya aday bir olaydır bize göre.</p>
<p>Aykut Hoca bizi bağışlasın ama teknik ve taktik anlayışını, futbolcu tercih kriterlerini ve Fenerbahçe’ye uygulatmak istediği sistemi bir türlü anlayamadık. Ancak Aykut Hoca’yı ısrarla görevde kalmaya zorlayan şimdi istifasını isteyen Aziz Yıldırım’dı.</p>
<p>Aykut Kocaman’da ne yazık ki Aziz Yıldırım gibi deneme yanılma sistemiyle günü kurtarmaya çalıştı. Hedefler tutmayınca zorla görevde tutulan Aykut Kocaman hemen feda edildi.</p>
<p><b><br/>Aykut Kocaman’ın istifası Aziz Yıldırım’ın son barutuydu. Artık atabileceği barut kalmadı. Sığınabileceği mazeret de yok. Yeni bir teknik direktörle ve yeni bir kadroyla kısa dönemde başarılı olmak olanaksızdır.</b></p>
<p>15 yılda bir insan futbol kulüp yöneticiliğini öğrenemiyorsa yapılacak tek iş istifa etmektir.</p>
<p>Takımı yazboz tahtasına çevirmek, sürekli teknik direktör değiştirmek, isabetsiz, kalitesiz, değerlerinin çok çok üzerinde ücretlerle yabancı transfer yapmak kulübün paralarını savurmak nasıl bir yönetim anlayışıdır acaba?</p>
<p>Fenerbahçe’nin son 15 yıldır istikrarı yakalayamamasının, takıma bir sistem oturtulamamasının, akılcı bir altyapı ve transfer politikası oluşturulamamasının tek sorumlusu olan <b>Aziz Yıldırım derhal istifa etmelidir</b>.</p>
<p>Fenerbahçe taraftarı artık bu mizansenlerden bıktı.</p>
<p><b><br/>Aziz Yıldırım’ın Fenerbahçe’ye yapacağı tek iyilik, Yargıtay kararını beklemeden tüm Fenerbahçelilerden özür dileyip hemen istifa etmektir.</b></p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-aziz-yildirim-son-barutunu-da-tuketti.htm), [web.archive.org (arşiv bağlantısı)](http://web.archive.org/web/20130621073909/http://www.taraf.com.tr:80/haluk-cetin/makale-aziz-yildirim-son-barutunu-da-tuketti.htm)
# Şiddetin kaynağı

*Haluk Çetin 08.06.2013*

<div class="yazi"><p>Ülkemizin gündeminden hiç düşmeyen, gerçek kaynağı ve nedeni konusunda etkili ve yetkili muhterem zevatın hiç kafa yorma zahmetine katlanamadığı şiddetin asıl nedenini son on gündür yaşadığımız olaylar açıkça ortaya koydu.</p>
<p>Ülkeye hizmet adı altında histerik ve çılgın bir rant yağmacılığına itiraz edip <b>Taksim Gezi Parkı</b>’ndaki ağaç katliamına dur demek için ifade özgürlüğü ve barışçıl gösteri haklarını kullanan, şiddetten uzak duran, şiddeti reddeden gençlerimize bazı İstanbul Çevik Kuvvet polislerinin uyguladığı şiddet ve orantısız güç, mevcut iktidarın son dönemdeki icraatlarıyla patlama noktasına gelmiş herkesi sokaklara döktü.</p>
<p>Bu aşamada sorumlu mevkidekilerin sorumsuz ve kışkırtıcı demeçleri ve bazı polislerin gençlere ve özellikle de genç kadınlara uyguladığı şiddet hepimizi isyan noktasına getirdi.</p>
<p>Perşembe günü gazetemizde fotoğrafı yayımlanan İzmir’de oturan genç kadınlara uygulanan vahşet, yine beş altı polis tarafından yakalanıp etkisiz hâle getirdiği hâlde kafasına tekme vurulan gencimizin görüntüsünü televizyonlardan izledik. Bu şiddet örnekleri çok fazla.</p>
<p>Devlet gücünü kullanan bazı kamu görevlilerinin uygulamaları ve yetkili konumdakilerin bu uygulamaları görmezden gelip engellemek için somut adım atmamaları tepkinin dalga dalga yayılmasına neden oldu.</p>
<p>Başbakan protestocuları üç beş çapulcu diye niteleyip kendi taraftarlarının karşı gücünden söz etti. Çapulcu denen yüzbinlerce insan arasında ben de varım. Şiddete ve provokasyonlara alet olmayan protestoları sonuna kadar destekliyorum ve bu protestocuları yürekten selamlıyorum.</p>
<p>Futbolumuzun yaratıcı, sempatik ve sevimli taraftar gurubu Beşiktaş <b>Çarşı</b>’ya özel bir selam ve sevgilerimi göndermek istiyorum.</p>
<p>Devletin gücünü kullanan kamu görevlilerinin şiddetinin ve orantısız güç kullanımının her zaman karşı şiddeti doğurma riski vardır. Üstelik bu şiddet kullanımı, organize ve sistematik ise tehlike daha da büyük olur. Ülkemizin tarihi bunun sayısız örnekleriyle doludur.</p>
<p>Ama yaşanan olaylarda en sevindirici husus, protestocuların ısrarla şiddeti reddetmeleri oldu. Protestocular yetkili ve etkililere bu konuda güzel de bir ders verdi. Bir diğer olumlu gelişme de sporda şiddete olumlu katkıda bulunacak dört büyük takım taraftarlarının eylemdeki dayanışması oldu.</p>
<p>Barışçıl ve şiddetten uzak eylemler yapan protestocu gençlerden öğreneceğimiz çok şeyler olduğunu gördük.</p>
<p>Kamuoyundaki tepkiler üzerine yetkililer protestoculara şiddet uygulanması konusunda inceleme başlatılacağını buyurdular.</p>
<p>Bu incelemelerin nasıl yapıldığını biliriz. Bir kere bu inceleme ve soruşturmaları yapmakla görevlendirilen polis müfettişleri Emniyet Genel Müdürlüğü’nün, mülkiye müfettişleri de İçişleri Bakanlığı’nın emrindeki memurlar.</p>
<p>Ne güzel değil mi? Protestoculara şiddet uygulayan polislerin bağlı olduğu kurum amirleri, yine emirleri altındaki müfettişlere olayları inceletecek.</p>
<p>Zaten 4483 sayılı kamu görevlilerinin yargılanmalarına ilişkin yasa kamu görevlilerinin yargılanmasını yeterince zorlaştıran ve hatta koruyucu bir yasa.</p>
<p>Öncelikle bu deneyimin gösterdiği gerçeklikle yüzleşilmeli, artık eskimiş ve iflas etmiş bir anlayış terk edilmeli, gerçekler kabul edilmelidir.</p>
<p>Yeni Türkiye ve sevgili gençlerimiz anlaşılmaya çalışılmalıdır.</p>
<p>Başkalarından, gençlerimizden öğrenmek, kibirden uzak durmak en büyük erdemlerdendir. </p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-siddetin-kaynagi.htm), [web.archive.org (arşiv bağlantısı)](http://web.archive.org/web/20130611013558/http://www.taraf.com.tr:80/haluk-cetin/makale-siddetin-kaynagi.htm)
# Görelim bakalım UEFA neyler

*Haluk Çetin 15.06.2013*

<div class="yazi"><p>Sözde(!) şike ve teşvik pirimi iddiaları üzerinden iki yıl geçtikten sonra aniden UEFA’nın başına taş düştü galiba.</p>
<p>Dünya sıralamasında hızla gerilere düşmemize rağmen en canlı ve bereketli bir futbol pazarı olan ülkemize bu yapılır mı? Nankörler, yıllardır yıldız eskilerine, teknik direktörlere, menajerlere, Avrupa kulüplerine, UEFA’ya, FIFA’ya vagonlar dolusu paralar dağıttık. Gözünüze dizinize dursun.</p>
<p>Biz bu iddiaları çoktaaaan unutmuştuk, ilgili yasayı değiştirdik, iktidar destekli Federasyon’umuz olağanüstü bir başarıyla olayı tatlıya bağladı peki şimdi durup dururken nereden çıktı bu? Ne güzel her şeyi olduğu gibi bu olayları da hemen kanıksayıp unutmuştuk. Annemizin liginde çalıp oynuyorduk. Tekere çomak sokmanın ne âlemi vardı? Bize göre Gezi Parkı olaylarını çıkartan dış güçler ve faiz lobisi bu işe de el attı.</p>
<p>Ama dış güçlerin ve UEFA’nın unuttuğu bir gerçek var. Başbakan’ımızın öfke ve kızgınlığından onlar da nasiplerini alabilirler, evde zor tuttuğu yüzde elli seçmen meydanlara bir çıkarsa ortalıkta ne dış güç ne faiz lobisi kalır, ne UEFA ne FIFA. Bu güç demiri ve çeliği bile eritir. Biz çapulcular, Başbakan’ın taraftarlarını evde zor tuttuğu açıklamasından sonra tir tir titremeye başladık. Korkudan ölüyoruz.</p>
<p>UEFA belki Yargıtay kararını bekledi ama bizim yargı sistemimizin nasıl işlediği hususunu pek ciddiye almadıkları için beklemekten sıkılıp harekete geçtiler galiba. Bizim yargı sistemimiz malum sürprizlerle dünya hukuk sistemini şaşkına çevirmiş durumda. Yargı organlarımızdan ne tür bir karar çıkacağı bilinemediği için UEFA Avrupa ligleri başlamadan harekete geçti. Bu kadar da beklenmez dediler herhalde.</p>
<p>Neyse futbolumuz için hayırlısı neyse o olsun. Gerçi sonuç pek hayırlara vesile olamayacak gibi.</p>
<p>Eğer UEFA Disiplin Kurulu’ndan ağır cezalar çıkarsa son zamanların en başarılı iktidar destekli Federasyon yönetiminin ve özenle seçilmiş hukukçularının hâli ne olur acep?</p>
<p>UEFA ve FIFA bizim Federasyon’u da sorgulamaz mı? Belki de sorgulamazlar kimbilir. Bize alıştılar onlar da. Futbolda da imtiyazlı ülke konumundayız. Avrupa ne bizle ne de bizsiz oluyor. Adeta bizimle umutsuz ve platonik aşk yaşıyor.</p>
<p>Neyse sonuçta her şeyi bilen, her şeye karışan ve her şeyi çözen Başbakan’ımız bu sorunu da çözer inşallah.</p>
<p>Ülkemiz Ortadoğu’da mezhep çatışmalarında açık taraf olup, büyük bir güvenlik riski almışken, iktidara oy vermeyen seçmenlerin yüzde ellisi çapulcu ilan edilip düşman görülerek sürekli kışkırtılırken, milyonlarca Alevi yurttaşımızın hassasiyetleri kaşınırken, bütün bu gelişmeler karşısında en önemli sorun olan Kürt sorunu temel hususlara dokunulmadan askıya alınmışken, iç barış sorunumuz gittikçe artarken dünya barışının ve dostluğunun simgesi Olimpiyatları bile alacağız.</p>
<p>Demokrasi de neymiş, insan hakları neymiş, hukuk neymiş, barış neymiş, empati neymiş, hoşgörü neymiş, çılgın iç tüketimle, bereketli kamu ihaleleriyle, cari açıkla, rekor dolaylı vergilerle, eşe, dosta, yandaşa rant için çevre ve doğa katliamlarıyla ekonomimiz kanatlandı uçtu gidiyor, daha ne olsun.</p>
<p>UEFA kulüplerimize ceza keserse hep yaptığımız üzere çok sert tepkiler verip onları tanımayız, yıllardır kapısında yattığımız Avrupa Birliği’nin demokrasi ve insan hakları konusundaki çok sayıdaki uyarılarına verdiğimiz sert ve kahredici tepkiler gibi.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-gorelim-bakalim-uefa-neyler.htm), [web.archive.org (arşiv bağlantısı)](http://web.archive.org/web/20130617053241/http://www.taraf.com.tr:80/haluk-cetin/makale-gorelim-bakalim-uefa-neyler.htm)
# Öyle gelen böyle gider

*Haluk Çetin 22.06.2013*

<div class="yazi"><p>Şike ve teşvik pirimi karambolunda acilen göreve getirilen <b>Demirören Federasyonu</b> göreve getirenler tarafından <b>gönderiliyor</b>. Kulüpler Birliği tarafından şartlı olarak göreve getirilen, İktidarın da icazetiyle seçilen bu federasyonun da ömrü uzun sürmeyecek. Demirören, çok başarılı kulüp başkanlığından sonra Federasyon başkanlığında aldığı destekle uzun yıllar kalabileceği hayaline kapılmıştı ama futbol zemini böyle çok kaygandır işte.</p>
<p>Demirören, Kulüpler Birliği’nin yabancı oyuncu sayısı dayatması karşısında dik durabileceği imajını vermeye çalışıyor ancak bu çok zor. Emaneti şartlı veren dilediği zaman onu geri alır.</p>
<p>Operasyon, bizzat karambolun baş mimarı <b>İlhan Cavcav</b> tarafından deklare edildi. İlhan Cavcav’ı tanıyanlar iyi bilir, kolay kolay açık ve net konuşmaz. Federasyon’un ipi çekildi sanırız.</p>
<p>Demirören, eleştirilere karşı sorumluluğu önceki Federasyonlara yükledi ancak, atladığı bir şey var. İki yardımcısı önceki üç Federasyon’da da görev yaptı. Bunlardan biri Başbakan’ın hemşehrisi ve yakını, diğeri İlhan Cavcav’ın yirmi yıldır Haluk Ulusoy yönetimi dâhil her dönem yönetim kurulu üyesi yaptırdığı şahıs.</p>
<p>İcraatlarıyla, disiplin, tahkim ve merkez hakem kurulları kararlarıyla sürekli tartışılan bu federasyon yönetiminin de sonu geldi.</p>
<p>Spor federasyonu başkanlıkları ve yönetim kurulu üyelikleri dünyada da ülkemizde de gönüllülük, amatörlük esasına dayalıdır. Yani eski deyimle fahri görevdir. Ancak yıllardır uygulanan bu gelenek, son dönemlerde bozularak maaşlı yönetim kurulu üyeliği, malum şahıs ile önceki üç federasyon yönetiminde yer alan, basketboldan futbola dikey geçiş yapan şahıs için yaratıldı.</p>
<p>Futbol Federasyonu’nda, ihtiyacın çok çok üzerinde personel olmasına rağmen, kıyak ücretlerle genel sekreter, genel sekreter yardımcıları, birim müdürleri, şefler, uzmanlar ve memurlar varken ve hizmetler bu görevliler tarafından yürütülürken yönetim kurulu üyesine ücret ödemenin dayanağını ve mantığını anlamak zor.</p>
<p>Bu tür ödemelerin hesabını soracak olanlar genel kurul delegeleri ancak delegeler her zaman olduğu gibi Federasyon’un son yapılan mali genel kurulunda, hesapları ve tüm harcamaları aslanlar gibi ibra etmişler. Aşağı yukarı otuz beş yıldır bu işlerin içinde olan biri olarak herhangi bir delegenin genel kurullarda bilanço ve gelir gider tablolarını okuyup incelediklerini görmedim ve duymadım.</p>
<p>Federasyon’un, şike ve teşvik pirimi iddiaları hakkındaki, kamuoyunda çok tartışılan tavır ve kararlarına rağmen ilgili kulüp temsilcileri ve muhataplar durumdan memnun olmadıklarını beyan ediyorlar.</p>
<p><b><br/>Federasyon, ilgili kulüp yöneticileri tarafından konunun UEFA nezdinde iki yıl sonra gündeme alınmasından sorumlu tutuluyor.</b></p>
<p>İlgili kulüp bu gelişmeye sert tepki verdiğine göre seçim öncesi bazı sözler verildi sanırız. Yoksa kulüp yöneticileri neden bu kadar ağır tepkiler versin ki?</p>
<p>Bekleyelim bakalım zamanla konu aydınlanır herhalde.</p>
<p>Birilerine diyet borcu olan kişi ve yönetimler bu diyetin bedelini her zaman ödemek zorundadır.</p>
<p>Öyle gelen böyle gider.</p>
<p>Mevcut sistem ve ilişkiler bağlamında farklı yönetimlerin gelmesi de zaten olanaksız.</p>
<p>Misyonu sona eren yönetim gönderilip yerine benzer misyonlarla yeni yönetimler ikame edilir.</p>
<p>Futbolumuz da öncelikle üzerinden rant elde edilerek dibe vurmaya devam eder.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-oyle-gelen-boyle-gider.htm), [web.archive.org (arşiv bağlantısı)](http://web.archive.org/web/20130626131034/http://www.taraf.com.tr:80/haluk-cetin/makale-oyle-gelen-boyle-gider.htm)
# Biz şimdi hangi hukukçulara inanacağız

*Haluk Çetin 29.06.2013*

<div class="yazi"><p>Şike ve Teşvik Pirimi soruşturma süreci başlangıcından iki yıl sonra <b>UEFA Disiplin Komitesi</b>, <b>Fenerbahçe</b> ve <b>Beşiktaş</b> kulüplerinin cezalandırılmasına karar verdi. Bizim Federasyon Disiplin ve Tahkim Kurulları aynı dosya üzerinde çok hafif cezaları uygun görmüşken, UEFA Disiplin Komitesi çok ağır cezalara hükmetti.</p>
<p>Bu cezalar henüz kesinleşmedi, itiraz hakkı ve mercileri var ancak bu kararların pek değişeceği düşünülmüyor.</p>
<p>Fenerbahçe için verilen cezalara dayanak teşkil eden eylemleri, ilk gelen bilgilere göre beş maçta rakip takım futbolcularına para vererek etki etmek olarak değerlendirmişler.</p>
<p>Bu konuda dosyada somut delil ve belgeler varsa, dosyadaki delil ve belgeler kararın verilmesine yetiyorsa bizim Federasyon Disiplin ve Tahkim Kurulu hukukçuları bu durumu nasıl açıklayacak acaba?</p>
<p>Fenerbahçe yöneticileri, UEFA müfettişinin tamamen mahkeme kararından kes yapıştır şeklinde bir rapor ürettiğini, bu açıdan bakıldığında bir önyargı olduğunu, UEFA’nın elindeki raporun ciddi bir rapor olarak düşünülemeyeceğini söylüyorlar.</p>
<p>Fenerbahçe yöneticilerinin bu iddialarına göre mahkeme kararı tamamen uydurma delillere dayanıyor, kasıtlı ve gayrı ciddi. Buna inanmak elbette zor. <b>Mahkeme kararının tamamen uydurma delillere dayandığı iddiasına inanmamızı kimse beklemiyor sanırız.</b> Kararın Yargıtay incelemesinde usul ve esas yönünden bazı eksiklikleri olabilir ancak bu, delillerin tamamen uydurma ve kasıtlı olduğu anlamına gelmez. Yargıtay kararı açıklandığında gerçeği öğrenebileceğiz.</p>
<p>Eğer dosyada Fenerbahçe yöneticilerinin beş maçta rakip takım futbolcularına para teklif ettiği ya da verdiğine ilişkin yeterli delil ve belge yoksa, bunu UEFA Disiplin Komitesi, mahkeme kararına dayanarak uyduruyorsa neden bizim Federasyon hukukçuları veya yetkilileri gerekli açıklamaları yapıp kamuoyunu aydınlatmıyor?</p>
<p>Biz şimdi hangi hukukçulara inanacağız? Bizim Federasyon hukukçularına mı? UEFA hukukçularına mı?</p>
<p>Federasyon bu konuda neden bir açıklama yapmıyor?</p>
<p>Ülkemizin hukuk sicili Avrupa İnsan Hakları Mahkemesi’nde yeterince bozuk. Avrupa İnsan Hakları Mahkemesi’ne götürülen iç hukuk kararlarının yüzde doksanı bozuluyor. Aynı durum spor hukukunda da yaşanmaya başladı.</p>
<p>Ne onur ve gurur duyulacak bir durum, değil mi?</p>
<p>Bu rezalete neden olan sorumlular hiç istifa etmeyi düşünmezler mi?</p>
<p>Adli yargı konuyla ilgili kararını verdi, Yargıtay kararı bekleniyor.</p>
<p>Spor hukuku yönünden bizim Federasyon’un Disiplin ve Tahkim Kurulu hukukçularının değerlendirmesiyle mahkemenin ve UEFA Disiplin Komitesi hukukçularının değerlendirmesi tamamen farklı.</p>
<p>Bizim hukuk ve spor hukuku anlayışımız neden farklı acaba? Hukukun temel kuralları evrensel değil mi?</p>
<p>Yoksa biz hukuku işimize geldiği gibi, ya da egemen ve etkin güçlerin talebi ve beklentisi doğrultusunda mı uyguluyoruz?</p>
<p>Biz sade yurttaşların, spor ve futbolseverlerin kafası iyice karıştı.</p>
<p>Aslında bu karar kesinleştiğinde yani son aşama olan <b>CAS</b>’ta (<b>Spor Tahkim Mahkemesi</b>) da onandığında bu ceza bizim Federasyon’a verilmiş olacak.</p>
<p>Eğer bu konuda UEFA bir yaptırım uygulamazsa bizim Federasyon yönetimi seçilme amacı gerçekleşmediği ve UEFA kriterlerine uymadığı için istifa edecek ya da ettirilecek mi?</p>
<p>Peki, ülkemizin Avrupa’da ve dünyada çok zedelenen futbol ve spor prestiji nasıl onarılacak?</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-biz-simdi-hangi-hukukculara-inanacagiz.htm), [web.archive.org (arşiv bağlantısı)](http://web.archive.org/web/20130920070613/http://www.taraf.com.tr:80/haluk-cetin/makale-biz-simdi-hangi-hukukculara-inanacagiz.htm)
# Penguen medyasının ‘bomba’ transferleri

*Haluk Çetin 06.07.2013*

<div class="yazi"><p>Ülkemiz ve dünya tarihinin demokratik sosyal hareketleri içinde; sivil, barışçıl, cesur, şiddetten, provokasyondan uzak, zeki, yaratıcı, siyaset ve ideolojiden arınmış içeriğiyle seçkin ve onurlu yerini alan Gezi Parkı protestolarının başlangıcı esnasındaki yayıncılıkları (!) ile <b>Penguen</b> olarak anılan malum medyanın “<b>BOMBA</b>” olarak verdiği transferleri naçizane yorumlayalım istedik.</p>
<p>Aslında Penguen medyası yakıştırması bu güzel ve sevimli canlı türüne hakaret sayılır bize göre; zira bu şirin canlıların, her canlı türünün olduğu gibi doğaya bilinen ve henüz bilinemeyen sayısız yararları olduğu bir gerçek. Bu yüzden kendi adıma bu benzetme nedeniyle tüm penguenlerden özür dilerim.</p>
<p>Neyse biz asıl konumuz olan malum medyanın yazılısı tarafından “<b>BOMBA</b>” tabiriyle verilen transferleri değerlendirmeye çalışalım.</p>
<p>Bize göre en isabetli ve akılcı transferleri yapan takım <b>Beşiktaş</b>. Demokrasi, insan hakları, düşünce özgürlüğü ve hukuk sicili bozuk ülkemizin gurur kaynağı olan tarihî direnişte özgür demokratların sempati ve sevgisini kazanan <b>Çarşı Grubu</b> gibi, transferde de Beşiktaş yönetimi önde.</p>
<p>Beşiktaş’ın öncelikle futbol genel direktörlüğüne getirdiği <b>Önder Özen</b> doğru ve yerinde bir tercih. Beşiktaş yönetimi, kulüplerimizin profesyonel yönetim eksikliği ve ihtiyacı bakımından önemli bir adım attı. Bu tercihin doğruluğu yapılan transferlerde hemen görüldü. Teknik direktörlüğe getirilen <b>Slaven Bilić</b> futbol kariyeri, mesleği, sosyal ve entelektüel nitelikleri ve birikimiyle futbolumuza çok şey katabilecek bir teknik adam.</p>
<p>Beşiktaş’ın genç kadrosunun, isabetli takviyelerle, müthiş seyirci desteği ve Slaven Bilić ile iyi bir çıkış yakalayacağına inanıyoruz. </p>
<p>15 yıldır çoğunlukla, isabetsiz teknik direktör ve futbolcu tercihleri ve transferleriyle tek adam yönetimi prensiplerini başarıyla uygulayan <b>Aziz Yıldırım</b>’ın da nihayet bu yıl doğru tercihler yaptığını belirtelim.</p>
<p><b><br/>Ersun Yanal</b> tercihi, çok doğru. Ersun Hoca sıradan takımlarda kendini ispatlayan başarılı bir teknik direktör. Futbolumuza çok sayıda genç yetenek kazandırmış bir antrenör. Başarı basmaklarını alt kademelerden birer birer çıktı. Futbolumuza sevgili <b>Yılmaz Vural</b>’dan sonra akademik seviye ve kalite katkısı sağladı.</p>
<p><b><br/>Fenerbahçe</b>’nin şu âna kadar yaptığı futbolcu transferleri de isabetli. Ersun Hoca yönetiminde bu yıl keyifli bir Fenerbahçe takımı izleyeceğimize inanıyoruz.</p>
<p><b><br/>Trabzonspor</b>’un teknik direktör <b>Mustafa Akçay</b> da bize göre doğru ve isabetli bir tercih. Mustafa Hoca Trabzon 1471 takımında başarısını kanıtladı. Geçtiğimiz sezon kupa yarı finalinde Fenerbahçe’ye karşı takımına oynattığı futbol hafızalarımızdan silinmedi.</p>
<p>Şampiyon <b>Galatasaray</b>’ın geniş, zengin ve kaliteli kadrosu, birkaç iyi takviyeyle Avrupa Ligi’nde tarihî başarısını tekrarlayabilecek durumda.</p>
<p>Özetle 2013-2014 sezonunda, futbolumuzun temel sorunlarının çözümü yolunda hâlâ olumlu bir adım atılmamış olmasına rağmen kaliteli ve çekişmeli bir lig izleyeceğimiz umudunu taşıyorum.</p>
<p>FIFA sıralamasında Yeşil Burun Adaları ve Burkina Faso’nun gerisine düşen futbolumuzun buna çok ihtiyacı var.</p>
<p>Diğer takımlarımızı yer darlığı nedeniyle değerlendiremedim. Lütfen bağışlasınlar.</p>
<p>Anadolu takımlarımızın kalitesi futbolumuzun düzeyini daha da üst seviyelere taşıyacak elbette.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-penguen-medyasinin-bomba-transferleri.htm), [web.archive.org (arşiv bağlantısı)](http://web.archive.org/web/20130708074206/http://www.taraf.com.tr:80/haluk-cetin/makale-penguen-medyasinin-bomba-transferleri.htm)
# Sporcunun zeki, çevik ve aynı zamanda iktidara bağlı olanını severiz

*Haluk Çetin 13.07.2013*

<div class="yazi"><p>Atatürk’ün “<b><i>Ben sporcunun, zeki, çevik ve aynı zamanda ahlaklı olanını severim</i></b>” sözü, artık son yıllarda küçük bir değişiklikle ‘<b>ahlaklı</b>’ yerine ‘<b>iktidara bağlı olanı</b>’ şekline dönüştü.</p>
<p>Değişim işte, demek zamanla ahlak anlayışımız egemen güce itaat olarak evrildi. Egemen güce, iktidara itaat ve hizmet eden ahlaklı, etmeyen ahlaksız.</p>
<p>Spor teşkilatı ve federasyonların nasıl siyasi kadrolara dönüştüğünü bu sütunda defalarca dile getirmeye çalıştık. </p>
<p>Olimpiyat madalyalı bir sporcu, attığı tweetle Gezi Parkı protestocularını aşağılayan, ırkçı söylemlerde bulundu.</p>
<p>Sporun ahlak, barış ve dostluk felsefesine aykırı olan bu davranış, ilgili kurum ve kişilerce kınanmadığı gibi bu sporcu Akdeniz Oyunları’nda Türkiye ekibinin bayrağını taşımakla ödüllendirildi.</p>
<p>Bu söylem, spor disiplin mevzuatlarında açıkça suç olarak tanımlanmıştır, olimpizm felsefesine aykırıdır.</p>
<p>Bu eylem için spor teşkilatından ve ilgili federasyondan kimse bir şey beklemiyor. Bunların misyonu biliniyor.</p>
<p>Bu eyleme tepki göstermesi gereken asıl kurum, bağımsız olma iddiasındaki Türkiye Milli Olimpiyat Komitesi de suskun ve sessizliği tercih ediyor.</p>
<p>Ne diyelim demek strateji ve taktik bunu gerektiriyor.</p>
<p>Özerklik ve seçim görüntüsüyle spor federasyonları iktidara yakın kişilerin yönetiminde.</p>
<p>Uluslararası müsabakalarda madalya alan sporcular Başbakan tarafından AKP gurup toplantı salonunda kabul ediliyor.</p>
<p>Spor teşkilatındaki iktidar kadrolaşması rekor düzeyde.</p>
<p>Galatasaray basketbol takımının başarılı oyuncusu <b>Cenk Akyol</b>, şampiyonluk müsabakası sonrası medya mensuplarıyla yaptığı söyleşide, Gezi Parkı protestoları esnasındaki yayıncılığı nedeniyle kamuoyu vicdanında mahkûm olan bir kanalı reddetmesi nedeniyle ulusal takım kadrosuna çağrılmadı.</p>
<p>Sevgili Cenk, seni tüm basketbolseverler gibi ben de zevkle ve keyifle izliyorum. Sen basketbolunla olduğu gibi ilkeli bu davranışınla gönüllerimizin şampiyonu oldun.</p>
<p>Federasyon başkanlığında kalabilmek için her şeyi yapmaya müsait yöneticiler için ise uygun bir ifade bulamıyorum.</p>
<p>Doping haberleri gittikçe artıyor. İlgililerden tık yok. Yine bu sütunda değindiğimiz üzere Spor Teşkilatı sporculara daha makul destekler yerine yüksek parasal ödüllerle adeta dopingi teşvik ediyor.</p>
<p>Futbol Federasyonu iktidar dışında kimse tarafından istenmiyor. Federasyonu seçen Süper Lig kulüp başkanları Federasyon’un istifasını istiyor.</p>
<p>İcraatlarıyla tartışılır hâle gelen bir federasyon futbolumuzu nasıl yönetmeye devam edebilecek acaba? 2013-2014 sezonunda yaşanabilecek muhtemel olayların hesabını kim verecek?</p>
<p>Bütün bu olumsuzluklar içerisinde bir de 2020 Olimpiyatları adaylığımız hızla sürdürülüyor. </p>
<p>Normal koşullarda bize dayatılan bu sosyal ve siyasal cinnet şartlarında, devlet kaynaklı baskı ve şiddet ortamında olimpiyat alabilmemiz olanaksız, ancak bu işlerin olimpik felsefe yutturmacasıyla hangi pazarlıklar ve anlaşmalarla döndüğünü naçizane bilen biri olarak almamızın bizi pek şaşırtmayacağını da belirtelim.</p>
<p><b><br/>Not:</b></p>
<p>Anayasal protesto haklarını kullanırken kalleşçe ve sistemli olarak katledilen gençlerimiz <b>Abdullah Cömert</b>, <b>Ethem Sarısülük</b> ve <b>Mehmet Ayvalıtaş</b>’tan sonra <b>Ali İsmail Korkmaz</b> da gencecik yaşında toprağa verildi. Bu gençlerin katledilmelerinin hukuki yollardan hesabını sormak boynumuzun borcudur.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-sporcunun-zeki-cevik-ve-ayni-zamanda-iktidara.htm), [web.archive.org (arşiv bağlantısı)](http://web.archive.org/web/20130715232203/http://www.taraf.com.tr:80/haluk-cetin/makale-sporcunun-zeki-cevik-ve-ayni-zamanda-iktidara.htm)
# Futbol asla sadece futbol değildir

*Haluk Çetin 20.07.2013*

<div class="yazi"><p>CAS’ın (Uluslararası Spor Tahkim Mahkemesi) Fenerbahçe’nin başvurusu üzerine verdiği tedbir kararı, ülkemizde bize yıllardır hukuk, yargı ve adalet diye sunulan dayatmanın ne olduğunu çarpıcı biçimde kanıtlamak üzere.</p>
<p>Bizim hukuk sistemimiz adeta haksızı, güçlüyü haklı, haklıyı, güçsüzü haksız çıkarmaya programlanmış gibi.</p>
<p>Bunun tarihimizde ve günümüzde sayısız örnekleri var.</p>
<p>Asker devletinden, polis devletine geçiş yaptık. Yasalara göre savcıların yetki ve sorumluluğunda olan soruşturmalar tamamen polis inisiyatifinde. Polis fezlekeleri savcılık iddianamelerine dayanak teşkil edip mahkemelere sevk edilmekte, mahkemeler de bu iddianameler üzerinden yargılama yapmaktadır.</p>
<p>İddianamelere dayanarak açılan davaların hemen hemen yüzde yetmişi ya iç hukukta beraatla veya bozmayla sonuçlanıyor ya da verilen kararlar bağlı olduğumuz Avrupa İnsan Hakları Mahkemesi’nde sözleşmeye aykırı bulunuyor.</p>
<p>Avrupa İnsan Hakları Mahkemesi’nde kararları sözleşmeye aykırı bulunan ülkeler sıralamasında Rusya’dan sonra ikinci sıradayız.</p>
<p>Bu sıralama ve hukuk skandalları ne yazık ki sorumlu sorumsuz pek kimsenin umurunda değil.</p>
<p>Futbol geniş kitleleri ilgilendiren bir olay olduğundan umarız iki yıldır yoğun olarak yaşadığımız ve tartıştığımız şike ve teşvik pirimi davasıyla ilgili olarak CAS’ın aldırdığı tedbir ve muhtemelen tedbir kararı doğrultusunda vereceği karar hukuk, adalet ve yargı gerçeğimizin kabulünü sağlar.</p>
<p>Yaşanan örneklerle, önemli bir çoğunlukla beraatla ve bozmayla sonuçlanan davalar açıldığını, gerçek eylemlerin ve suçların ise yetersiz delil ve kanıtlarla nasıl sulandırıldığını yaşayıp duruyoruz.</p>
<p>Şike ve teşvik priminin yakın döneme kadar futbolumuzun bir gerçeği olduğunu bilmeyen yok.</p>
<p>Askerî vesayet yıllardır kanıksanarak yaşamımızın değişmez bir gerçeği ve kuralı iken aniden davalara konu olmasının bu nedenle yargılanan bazı askerleri nasıl isyan ettirdiyse hemen hemen her futbol aktörünün sistemli bir biçimde uyguladığı şike ve teşvik pirimi eylemleri iddiasıyla da sadece <b>Aziz Yıldırım</b>’ın tek sorumlu seçilip yargılanması da Aziz Yıldırım’ı isyan ettirdi.</p>
<p>Bu konuda Aziz Yıldırım’a hak vermemek olanaksız. Neden sadece Aziz Yıldırım? Sanırız bir gün bunun nedenini kamuoyu öğrenir. Ya da gerçeği Aziz Yıldırım açıklar.</p>
<p>Futbolumuzda yıllardır başarıyla uygulanan bu sistemin tek sorumlusu olduğu iddiasıyla Aziz Yıldırım ve bazı Fenerbahçe yöneticileri için, aceleyle çıkartılan ve birkaç ay sonra bazı hükümleri süratle değiştirilen yasaya dayanılarak açılan soruşturma ve dava ilginç delil ve kanıtlarla dolu.</p>
<p>Bu kanıt ve delillerin ne kadarının inandırıcı ve kesin olduğunu gerek CAS’ın nihai kararında ve gerekse adli yargılamanın son aşamasında görebileceğiz.</p>
<p>Yargıtay kararı ne yönde çıkacak bilemeyiz ancak CAS’ın ilgili dosyaya evrensel hukuk kuralları açısından baktığı kesin.</p>
<p> CAS, UEFA gibi mevcut dosya içeriğine pek itibar etmeyecek gibi.</p>
<p>Yargıtay kararının da evrensel hukuk normlarına uygun çıkma inancı yüksek, aksi durumda sonuçta Avrupa İnsan Hakları Mahkemesi aşaması var.</p>
<p> <br/>Gerek CAS ve gerekse Yargıtay ve Avrupa İnsan Hakları Mahkemesi kararları, futbolun gücü ve etkinliği ile adalet ve yargı sistemimizin uluslararası hukuk kriterlerine uygun olarak yeniden düzenlenmesi sonucunu doğurur umarız.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-futbol-asla-sadece-futbol-degildir.htm), [web.archive.org (arşiv bağlantısı)](http://web.archive.org/web/20130920073536/http://www.taraf.com.tr:80/haluk-cetin/makale-futbol-asla-sadece-futbol-degildir.htm)
# İthal spor- sporcu

*Haluk Çetin 27.07.2013*

<div class="yazi"><p>Küreselleşen, globalleşen dünyamızda <b>spor- sporcu ithalat çağı</b> yaşıyoruz. Parayı bastıran, başarılı sporcuları transfer ederek ülkesi adına yarıştırıp madalya ve şampiyonluk özlemlerini gideriyor.</p>
<p>Dünya sporundaki bu akıma biz de kapılıp başta sporların anası atletizm olmak üzere ağırlıklı olarak <b>bireysel sporlarda yabancı sporcuları parayla ithal edip, vatandaş yaparak ülkemiz adına yarıştırarak madalya keyfi yaşamaya başladık</b>.</p>
<p>Profesyonel futbolda yıllardır uygulanan ve son yıllarda sayı kısıtlaması da sürekli yumuşatılan <b>bu transferler amatör branşlarda da yaygınlaştı</b>.</p>
<p>Bu sporcular sonradan vatandaşı oldukları, adına yarıştıkları ülkelere hayranlıklarından bu tercihi yapmıyorlar elbette. Öncelikleri para kazanmak, bu da onların en doğal hakkı.</p>
<p>Bu transferlerden hem sporcu, hem vatandaşı olduğu ülke federasyonları ve hem de ilgili branşın dünya federasyonları paylarına düşen komisyonları alıyorlar. İthalci ülkeler de madalya alıp keyifleniyorlar.</p>
<p>Deyim yerindeyse alan razı veren razı. Futbol dışındaki spor federasyonlarımız bu sporculara ödedikleri transfer bedellerini, ilgili ülke federasyon komisyonlarını ve diğer bazı ödemeleri bütçelerinden yasal olarak yapamadıkları için değişik yöntemlerle hallediyorlar.</p>
<p><b><br/>Avrupa Gençler Atletizm Şampiyonası</b>’nda 5-10 bin metre yarışlarında ülkemiz adına yarışarak birinci olan adı da <b>Ali Kaya</b> olarak değiştirilen <b>Kenyalı</b> atletin <b>madalya törenine katılmaması </b>gazetelerde skandal haber olarak verildi.</p>
<p>Bunu bir Türkiyeli sporcu yapsa ulusal hassasiyetlerimiz nedeniyle hemen vatan haini ilan edip yargılamaya başlardık.</p>
<p>Ancak bunu yapan bir Kenyalı. Adam görevini yapıp, yarıştığı ülke adına madalya aldı, aldığı transfer ücretini hak etti. <b>Avrupa Şampiyonluğu dolayısıyla verilmesi gereken altın karşılığı ödülü de isteyecek doğal olarak.</b></p>
<p>Bakalım sonuç ne olacak? Bu ithal sporcuya ne ceza verilecek? Avrupa Şampiyonluğu nedeniyle ödülü verilecek mi verilmeyecek mi? </p>
<p>Mevzuata göre <b>Avrupa Şampiyonluğu ödülünü almasına engel bir durum yok. Ancak madalya törenine çıkmaması nedeniyle disiplin cezası verilir herhalde.</b></p>
<p>Sporumuzun, ekonomideki üretimimizde olduğu gibi ithalata bağımlı olmasının doğal sonucu işte.</p>
<p><b><br/>Futbolumuzda mezar yeri ihtiyacı</b></p>
<p>Kulüpler Birliği toplantısında bir kulüp başkanı, diğer bir kulüp başkanına tartışma esnasında “<b><i>Seni gömecek yer bulamam</i></b>” demiş; bu sözler yalanlanmadığına, bu sözlere muhatap olan kulüp başkanı da bu sözlerin alçak sesle söylendiğini beyan ettiğine göre iddia doğru.</p>
<p>Değerli kulüp başkanlarımız bu konuda endişe etmesin, devletimiz profesyonel kulüplere olan hoşgörü ve desteğini bu konuda da gösterip onlara talepleri hâlinde stat yeri tahsis ettiği gibi en mutena yerlerde ve hatta denize nazır mezar yerleri de tahsis eder.</p>
<p><b>TFF kurul üyelikleri</b></p>
<p><i><br/>Hürriyet</i> gazetesinin haberine göre, TFF Etik Kurul üyesi olan şahıs hakkında verilen Danıştay kararında; ilgilinin yürütmekte olduğu Yüksek Öğretim Kurulu Denetim Birimi başkanlığı nedeniyle yasal aykırılık bulunduğundan TFF Etik Kurul üyeliği yapamayacağı, Federasyon Başkanı <b>Mehmet Ali Aydınlar</b>’ın, sahibi olduğu üniversite ile ilgili olarak düzenlediği denetim raporunun güvenilirliği konusunda şüphe oluştuğu hükümlerine yer verildiği belirtilmiş.</p>
<p>Bu haberin bize TFF kurul üyeliklerinin durumunu göstermesi bakımından önemini vurgulamak istedik.<b> </b></p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-ithal-spor-sporcu.htm), [web.archive.org (arşiv bağlantısı)](http://web.archive.org/web/20130729045339/http://www.taraf.com.tr:80/haluk-cetin/makale-ithal-spor-sporcu.htm)
# AKP’li olmayanlar statlara alınmasın

*Haluk Çetin 03.08.2013*

<div class="yazi"><p>Birkaç gün önce yapılan spor çalıştayında İçişleri Bakanı spor müsabakalarında seyircilerin tezahüratları ve davranışlarına yönelik acil düzenlemeler yapılacağını belirterek şu açıklamaları yapmış:</p>
<p>“<i>Tribünlerdeki yasa dışı gösteriler veya spor ahlakına uymayacak davranışlar, kötü tezahüratın içine siyasi ve ideolojik anlamdaki kötü tezahüratları da koyuyoruz. Zaten uluslararası normlarda da bu tür tezahüratlar yasak. Kombine satışlarda da kulüplerimiz bu konuda gerekli taahhütleri imzalatmış durumdalar. Bu elbette bizim takibimizdedir. Sporun dışına çıkan her türlü tezahüratla ilgili düzenleme var. Siyasi ve ideolojik tezahüratların ruhuyla bağdaşmadığı kesindir. Hakaret de bunun içindedir, spor dışı davranış da bunun içindedir. Kanuni düzenleme bunların tümüyle ilgilidir.</i>”</p>
<p>Bakan’ın demecinde belirttiği sportmenlik dışı davranış ve tezahüratların yasak olduğu zaten gerek 6222 sayılı yasanın 14. maddesinde ve gerekse Futbol Federasyonu Disiplin Talimatı’nın 53 ve 54. maddelerinde hükme bağlanmış, yani bunun için ilave bir düzenleme yapmaya gerek yok.</p>
<p>Ancak <b>Gezi Parkı protestolarıyla başlayan süreçte, anlaşılan paranoya ve korku dağları aşmış</b>.</p>
<p>AKP karşıtı her protesto barışçıl ve yasal da olsa iktidar mensuplarına göre siyasal, ideolojik ve yasaklanması gerekiyor.</p>
<p>Anayasal bir hak, barışçıl ve şiddetten uzak protesto olarak başlayan Gezi Parkı eylemlerinin devlet terörüyle ne hâle getirildiğini, gaz kapsül silahlarının uluslararası standartlara açıkça aykırı olarak hedef gözetilerek kullanıldığını, sivil görünümlü eli sopalıların saldırılarını ve bunun sonucu dört gencin öldüğünü onlarcasının yaralandığını, gözaltına alınıp tutuklandığını hep birlikte yaşadık.</p>
<p>Faşist askerî darbe ürünü YÖK düzenini ve paralı eğitimi protesto eden gençlerin bile terörist sayılıp cezaevlerine atıldığı ve çok ağır ceza istemleriyle yargılandıkları bir ülkede yaşıyoruz.</p>
<p>Bakan açıkça AKP karşıtı slogan ve tezahüratlara karşı düzenleme yapılacağını söyleyemiyor, ancak öncelikle Federasyon ve kulüp yöneticilerine mesaj veriyor.</p>
<p>Federasyon Başkanı ânında bu mesajı aldığını konuyla ilgili demeciyle gösteriyor. Demecinde müsabakaların seyircilerin içkili gelmesinin önüne geçmek için gündüz oynanacağı vurgusunu da yapıyor.</p>
<p>Beşiktaş camiası Başkan’ın içki karşıtı bu demeci karşısında tebessüm ediyor.</p>
<p>Neyse biz Bakan’ın bu açıklamalarına naçizane bir katkıda bulunalım; AKP’li olmayan futbolseverlerin, taraftarların statlara alınmasının yasaklanması önerisini teklif edelim.</p>
<p>Kesin çözüm bu bize göre. Statlarda yasak tezahürat yapan yüzlerce seyircinin tesbiti çok zor. Zaten uygulamaya göre kötü ve çirkin tezahürat sonucu cezalar kulüplere veriliyor. Seyircileri tek tek tesbit zor. Dudak ve niyet okuma yöntemi mi başlatılacaklar acaba? Bunun pratikte olanaksızlığı malum. Gerçi hukuk, demokrasi ve insan hakları cenneti ülkemizde bu da olursa hiç şaşırmayız.</p>
<p>Neyse biz statlara AKP’li olduğunu belgeleyemeyen hiçbir vatan evladının alınmaması önerimizi tekrarlayalım.</p>
<p><b><br/>Bir istifanın ardından</b></p>
<p>Atletizm Federasyonu Başkanı <b>Mehmet Terzi</b>’nin yaşanan yoğun doping olayları nedeniyle istifa ettiği haberlerini okuduk.</p>
<p>Bize göre, eski dostumuz Mehmet Terzi doğru olanı yaptı.</p>
<p>Sevgili Mehmet Terzi, döneminin başarılı sporcusuydu. Dokuz yıllık federasyon başkanlığında da başarılı bir dönem geçirdi.</p>
<p>Ancak keşke federasyon başkanlığı döneminde siyasete bu kadar yakınlaşmasaydı.<b> </b></p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-akp-li-olmayanlar-statlara-alinmasin.htm), [web.archive.org (arşiv bağlantısı)](http://web.archive.org/web/20130805002731/http://www.taraf.com.tr:80/haluk-cetin/makale-akp-li-olmayanlar-statlara-alinmasin.htm)
# Süper gerilim

*Haluk Çetin 10.08.2013*

<div class="yazi"><p>Federasyon’un çok isabetli bir hamleyle AKP’nin oy potansiyeli yüksek olan Kayseri’de oynanmasını kararlaştırdığı <b>Galatasaray</b>- <b>Fenerbahçe</b> Süper Kupa müsabakası öncesi haftalardır etkili ve yetkililerin uygulayacakları yasakları okuyup, yarattıkları gerilimi yaşıyoruz.</p>
<p>Davul yasak zurna yasak, o yasak bu yasak, yassah hemşerim yassah.</p>
<p>Son olarak müsabakanın oynanacağı Kayseri ili Emniyet müdürünün, çok sıkı alkol kontrolü yapılacağı, iki takım seyircisinin ayrı ayrı bölgelerde kontrol altında tutulacağı vs. gibi önlemlerle ilgili demeçlerini okuduk.</p>
<p>Gezi protestoları sonucu iktidar kanadında ve bürokratlarda oluşan paranoya sürecinde bu yasaklar artmaya devam edecek gibi.</p>
<p>Geçen haftaki yazımızda naçizane önerdiğimiz, statlara AKP’li olmayan seyircilerin alınmaması teklifimize bir ilave daha yapalım.</p>
<p>Böyle önemli süper, dev derbi vs. gibi terimlerle tabir edilen müsabakaların oynanacağı günlerde müsabakanın yapılacağı illerde olağanüstü hâl, sıkıyönetim uygulansın. Tabii bu, bizim yıllardır yaşadığımız askerî sıkıyönetim değil polis sıkıyönetimi olacak artık.</p>
<p>Müsabaka günleri sokağa çıkma yasağı konulsun.</p>
<p>‘<b>Spor Olağanüstü Hâl Başkanlığı</b>’ kurulup, bu birimin başına süper bir ücretle eski bir AKP milletvekili ya da yandaş candaş bir bürokrat atansın. Bu birime dev bir çalışma ofisi inşaatı ihalesi yapılsın, yüksek ücretlerle yüzlerce yandaş candaş memur atansın. ‘Spor Olağanüstü Hâl Başkanlığı’nın kararları kesin olsun. Bu kararlar aleyhine yargıya gidilemesin.</p>
<p>Müsabaka günleri kombine bileti olmayan sokağa çıkmasın. Müsabaka bileti olan önce Emniyet birimlerine gidip sabıka ve ideolojik eğilim kontrolünden geçirilsin.</p>
<p>Taraftarlara kulüpler tarafından imzalattırılan taahhütnamelere Başbakan’a ve iktidara bağlılık cümlesi de eklensin.</p>
<p>Büyük bir propagandayla kamuoyuna sunulan e-bilet uygulamasıyla oluşturulacak bilgi bankasına taraftarların ideolojik eğilimleri de eklensin.</p>
<p>Bu sayede ülkemize, sporumuza, futbolumuza huzur ve güven ortamı gelsin.</p>
<p>Sokağa çıkma yasağı uygulamasının aday olduğumuz 2020 Olimpiyatları’nda da geçerli olacağını Uluslararası Olimpiyat Komitesi’ne bildirelim. Müsabakalar süresince uygulanacak olan sokağa çıkma yasağı ile hem olayların önüne geçilir hem de İstanbul’un adaylık sürecinde en önemli dezavantajı olan trafik rezaleti de ortadan kalkar.</p>
<p>Nasıl öneri ama şeytanın aklına bile gelmez değil mi? Böylelikle tüm dünyanın hayran olduğu pratik zekâmıza yeni bir hamle eklemiş oluruz.</p>
<p>Süper Kupa gerilimine bir katkı da Galatasaray yöneticilerinden geldi.</p>
<p>Kulüp Başkanı ve basın sözcüsü müsabaka sonucu kupa töreninin, Fenerbahçe seyircisinin bulunduğu tribün tarafında yapılmasını protesto ederek, vahim olaylar yaşanabileceğine vurgu yaptılar.</p>
<p>Galatasaray Başkanı TFF’nin Fenerbahçe’nin alt kuruluşu gibi olduğunu söylemiş.</p>
<p>Galatasaray Başkanı TFF kurullarına özel olarak seçilen üyelerin nasıl ve hangi referanslarla tercih edildiklerini, eski Federasyon genel sekreteri ve yöneticisi olan şimdinin Galatasaray ücretli elemanı şahıstan detaylı olarak öğrenebilir.</p>
<p>Haydi Sayın Aysal yanınızda ücretli eleman olarak çalıştırdığınız eski TFF yöneticisini konuşturun.</p>
<p>Elemanınız nasıl TFF genel sekreteri olduğunu, iktidara rağmen seçilen Ulusoy federasyonunda nasıl görevde kaldığını, sonradan nasıl yönetim kurulu üyeliğine terfi ettiğini, kurullara nasıl üyeler seçildiğini anlatsın.<b> </b></p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-super-gerilim.htm), [web.archive.org (arşiv bağlantısı)](http://web.archive.org/web/20130811103638/http://www.taraf.com.tr:80/haluk-cetin/makale-super-gerilim.htm)
# AKP’ye serbest diğerlerine yasak

*Haluk Çetin 17.08.2013*

<div class="yazi"><p>İçişleri Bakanlığı <b>spor müsabakalarında ideolojik ve siyasal propaganda yapanlar hakkında yasal işlemlerin yapılması</b>na ilişkin bir genelge yayınladı.</p>
<p>Spora siyaset bulaştırılmaması yönünden baktığınızda bu genelgeye kimsenin itirazı olamaz elbette.</p>
<p>Ancak burada bir çifte standart olduğunu, ele verir talkını kendi yer salkımı durumu bulunduğunu nasıl gözardı edeceğiz acaba?</p>
<p>Sporumuz ve spor federasyonları 12 yıldır tamamen iktidar partisinin kontrolünde.</p>
<p>Bu sütunda defalarca dile getirmeye çalıştığımız üzere, 2002 öncesi spor yapılanmamızda en çok ihtiyaç duyulan spor federasyonlarının özerkliği 2004 yılından itibaren gerçekleşmeye başladı.</p>
<p>Gelinen aşama, iktidar partisine yakın olmayan hiç kimsenin spor federasyonları yönetimine girememesi sonucunu doğurdu.</p>
<p>Spor federasyonlarında seçim görüntüsüyle yıllardır bir mizansen yaşanıp duruyor.</p>
<p>Spor federasyonları seçimleri mevcut yönetimlerin inisiyatifinde hazırlanıp yapılıyor.</p>
<p>Seçimlere girecek mevcut yönetimler seçim sürecinde istifa etmeden tüm hazırlıkları bizzat yapıp, oy kullanacak delegeleri tek tek tesbit ederek seçimleri sonuçlandırıyorlar.</p>
<p>Seçimlere ilişkin tüm itirazlar, atanmış elemanlardan oluşan <b>Spor Genel Müdürlüğü</b> bünyesindeki kurullara yapılıyor.</p>
<p>Bir kamu kurumu olan ve futbolun dışındaki tüm spor federasyonlarına kamu kaynağından bütçe tahsis eden Spor Genel Müdürlüğü emrindeki memurları isim isim seçerek spor federasyonları seçimlerinde bunlara oy kullandırıyor. Ortalama 250 kişiden oluşan delegelerin 40’ı Spor Genel Müdürlüğü’nün elemanları. Delegeler de seçimlerde yönetimin eğilimine özen gösteriyor. Hiçbir kulüp delegesi federasyonla ve Spor Genel Müdürlüğü ile ters düşme tehlikesini asla göze alamıyor.</p>
<p>Zaten belediye kulüplerinin delege sayılarıyla seçimlerde kontrol tamamen spor yönetiminde.</p>
<p>Belediyelerin asıl görevi spor yapan her yaştaki insana ve spor kulüplerine spor altyapısı hazırlamak, spor faaliyetlerini desteklemek olduğu hâlde kurdukları spor kulüpleriyle spor yönetiminde önemli inisiyatif kullanmaktalar.</p>
<p>Kazara spor teşkilatının istemediği birilerinin seçim kazanması hâlinde de o federasyona tahsis edilmesi gereken bütçe ya çok kısılıyor ya da hiç verilmiyor. Buna ilaveten Spor Genel Müdürlüğü emrindeki elemanlar aracılığıyla sürekli denetim ve teftiş mekanizması devreye sokuluyor.</p>
<p>En fazla bütçe ödeneği yönetime en yakın federasyonlara tahsis ediliyor. Federasyonların neredeyse tüm faaliyetleri hizmet ihalesi olarak özel firmalara yaptırılıyor.</p>
<p>Kamu kaynağı kullandırılan spor federasyonlarına sınavsız eleman alınıyor. Bu elemanlar sistemde etkin kişilerin tavassutuyla seçiliyor.</p>
<p>Zarar edildiği için dünyada birçok ülkenin talip olmadığı uluslararası spor organizasyonlarına bizim spor federasyonları adeta üste para vererek sürekli istekli oluyor.</p>
<p>Alınan organizasyonların tüm hizmet ve satın alma işlerinin keşif bedellerinin şişirildiği ve ihaleleri hep aynı firmaların kazandığı söylentileri spor camiasında çok yaygın.</p>
<p>Sonuç olarak spora siyasetin bulaştırılmasının cezalandırılacağına ilişkin düzenleme karşısında, “<b>sana sadece siyaset değil muhalefet bile yasak, bana her şey serbest</b>” dayatmasının yorumunu da sevgili <i>Taraf</i> okurlarımıza bırakalım.<b> </b></p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-akp-ye-serbest-digerlerine-yasak.htm), [web.archive.org (arşiv bağlantısı)](http://web.archive.org/web/20130920073531/http://www.taraf.com.tr:80/haluk-cetin/makale-akp-ye-serbest-digerlerine-yasak.htm)
# MHK birkaç hafta sonra hakem ithal edecek galiba

*Haluk Çetin 24.08.2013*

<div class="yazi"><p>MHK Başkanı <b>Zekeriya Alp</b>, “yeni sezona çok iyi hazırlandıklarını ve belki de bir hata dışında kusursuz ve çok başarılı bir haftayı geride bıraktıklarını, Beşiktaş- Trabzonspor müsabakasını yöneten <b>Halis Özkahya</b>’nın hatası dışında hakemlerin hata yapmadığını, Özkahya’nın bu hatası nedeniyle dört hafta dinlendirileceğini” söylemiş.</p>
<p>Alp, altı hakem uygulamasıyla <b>yeni dönemde kusursuz ve hatasız müsabakalar olacağını</b>, <b>hata yapan hakemi cezalandıracaklarını</b> da önemle vurgulamış.</p>
<p>Bu sözleri futbolun dışında olan, hayatında hiç futbol oynamamış ya da hakemlik yapmamış birileri söylese anlaşılabilir.</p>
<p>Zekeriya Alp’ın futbol kariyerini anlatmaya gerek yok. Hakemlerin hatasız ve kusursuz müsabaka yönetmeleri talimatını şaka gibi algılıyoruz. Sayın Alp ya şaka yapıyor ya da Federasyon yönetimini rahatlatmak için bu açıklamalarla kulüp yöneticilerinin geçici olarak gazını alıyor. Futbol müsabakalarını sıfır hata ve kusursuz yöneten yerli ya da yabancı bir hakem tanıyorsa bize adını söylesin lütfen.</p>
<p>Bu söylemler ve uygulama, yıllardır kulüp yöneticileri, spor basını ve malum hakem yorumcuları tarafından hedef tahtası yapılarak sürekli kışkırtıcı sözlerle büyük baskı altında tutulan ve hataya zorlanan hakemleri nasıl etkileyecek acaba Sayın Alp?</p>
<p>Siz futbol hayatınız boyunca sürekli sıfır hatayla ve kusursuz mu oynadınız?</p>
<p>Hakem de insandır Sayın Alp, elbette sürekli olmamak kaydıyla zaman zaman hata yapabilir.</p>
<p>Spor basınının, hakem yorumcularının, kulüp yöneticilerinin sistemli ve bilinçli çarpıtma ve baskılarına bir de sizin bu yeni uygulamanızın yaratacağı baskı eklenince hakemlerden nasıl bir verim bekliyorsunuz?</p>
<p>Üstelik bu uygulamayı üst klasman hakemlerine, FIFA kokartlı hakemlere yapacağınızı belirtiyorsunuz. Bu durumda birkaç hafta sonra görevlendirecek hakem bulamazsınız.</p>
<p>Sayın Alp hakemliğin üst seviyesine getirilmiş kişilere bu güvensizlik ve baskı neden acaba?</p>
<p>Dünyanın en zor işlerinden birini yapan hakemlerin hataları daha makul yöntemlerle azaltılabilir. Cezayla değil.</p>
<p>Bu kararınıza olumlu tepki verecek iyi niyetli eski bir hakem bulabilir misiniz acaba?</p>
<p>Futbolumuzun, futbol kültürümüzün temel sorunları hakemlerin insani hatalarının cezalandırılmasıyla mı çözülecek sizce?</p>
<p>Sayın Alp eski bir futbol yıldızı olarak futbol hakemliğine daha uzun vadeli ve kalıcı çözümler bulmaya çalışın lütfen.</p>
<p>Futbol hakemliği sorunları bu tür popülist, anlık, günlük, yöneticileri ve fanatik taraftarları geçici olarak rahatlatacak uygulamalarla çözülemez. Sorunlar ertelenip daha da derinleşir.</p>
<p><b><br/>AZİZ YILDIRIM ŞİMDİ KİMİ SUÇLAYACAK</b></p>
<p>Fenerbahçe’nin üst üste aldığı yenilgiler ve oynadığı kötü futbolla bu sezonda taraftarlarını hayal kırıklığına uğratacağı çok açık.</p>
<p>16 yıllık başkanlığı döneminde her başarısızlığı ya teknik direktöre ya da isabetsiz olarak bizzat kendisi tarafından transfer edilen futbolculara yükleyen Yıldırım yolun sonuna geldiği bu aşamada suçlayacak kimi bulacak acaba?</p>
<p>Belki de sıra malzemecilere veya masörlere gelir.</p>
<p>Mevcut başkanlar arasında en uzun süre yönetimde kalmasına rağmen en istikrarsız takım ne yazık ki Fenerbahçe.</p>
<p>Bir sözümüz de kariyerini takdir ettiğimiz Ersun Hoca’ya, Hocam takım defans yapamıyor, ne hücumda ne de defansta organize oluyor. Torku Konyaspor müsabakasında yenen golleri oyunculara defalarca izlettiniz mi?</p>
<p>Antrenmanlarda takımın yerli oyuncularına ağırlıklı olarak temel altyapı eğitimi vermeniz gerekiyor galiba.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-mhk-birkac-hafta-sonra-hakem-ithal-edecek-galiba.htm), [web.archive.org (arşiv bağlantısı)](http://web.archive.org/web/20130920073541/http://www.taraf.com.tr:80/haluk-cetin/makale-mhk-birkac-hafta-sonra-hakem-ithal-edecek-galiba.htm)
# Fenerbahçe bu krizden güçlenerek çıkabilir

*Haluk Çetin 31.08.2013*

<div class="yazi"><p>Fenerbahçe saygın ve onurlu tarihine bulaştırılan bu lekeden ve krizden daha da güçlenerek çıkabilir.</p>
<p><b><br/>Tabii öncelikle bu lekenin sürülmesine neden olanları uzaklaştırarak ve bir daha bu tür insanları yönetime getirmeyerek.</b></p>
<p>Fenerbahçe büyüklüğüyle, muhteşem taraftarının desteği ve gücüyle bu rezaleti aşacaktır.</p>
<p>Günlerdir basında Fenerbahçe’nin Avrupa liglerine katılımının iki yıl yasaklanmasıyla <b>milyonlarca euro kaybettiği</b> öne çıkartılıyor. Fenerbahçe’nin adı, saygınlığı ve haysiyeti paradan daha değerlidir. Bu parasal kaybın hiçbir önemi yoktur. Önemli olan <b>Fenerbahçe’nin saygınlığını önceleyecek bir yönetime kavuşması</b>dır. Kulübün uğradığı zarar, istenirse <b>bu zarara neden olan yöneticilerden tahsil edilebilir, edilmelidir</b>.</p>
<p>Büyük Fenerbahçe’yi bu rezalete bulaştıranlar öncelikle tüm camiadan, taraftarlardan ve tüm spor kamuoyundan <b>özür dilemeli</b>, yönetimden olduğu gibi genel kurul üyeliğinden de <b>istifa etmelidirler</b>.</p>
<p>Ey genel kurul üyeleri, üzerinize düşen tarihî sorumluluğun gereğini yapın.</p>
<p>Önceliğiniz Fenerbahçe’nin onuru, saygınlığı ve sevgisi olsun.</p>
<p>Ahbap- çavuş, al gülüm- ver gülüm ilişkileri bağlamındaki seçim mizansenleriyle büyük Fenerbahçe’ye zarar vermeyin.</p>
<p><b><br/>Kulübü tek adam yönetimine mahkûm etmeyin.</b> Kimsenin, kulübü kompleks ve tatminlerine alet etmesine, kulübün büyük adını kullanmasına, kendisini kulübün önüne geçirmesine izin vermeyin.</p>
<p>Kulübün kurumsallaşması öncelikli hedef olsun.</p>
<p>Seçeceğiniz başkan ve yönetim kurulu üyeleri kulübü babalarının çiftliği gibi göremesin.</p>
<p>Kulübü şeffaf, basiretli, kolektif, demokratik, saygı ve sevgi sentezinde yönetebilecek samimi ve iyi niyetli insanlara teslim edin.</p>
<p>Seçeceğiniz başkan ve yönetim kurulu üyeleri, Fenerbahçe sevgisi palavrasıyla <b>diğer takım yönetimlerini ve taraftarlarını Fenerbahçe düşmanı etmesin</b>.</p>
<p>Seçeceğiniz başkan ve yönetim, Fenerbahçe’yi özlenen ve tüm spor ve futbol kamuoyunda gerçekleşmesi istenen ideal ve temiz kurallar ve kriterlerle yöneteceği gibi bu kriterlerin futbolumuzda yaygınlaşması için çaba göstersin.</p>
<p>Öncelikleri temiz futbol ve fair-play olsun.</p>
<p>Futbolumuzun liderlerinden Fenerbahçe örnek ve yol gösterici olsun.</p>
<p>Fenerbahçe’nin büyük taraftarı bunu fazlasıyla hak ediyor.</p>
<p>Futbolumuzun ihtiyacı olan temizlik, kalite, şeffaflık, saygı ve fair-play boşluğunu yeni Fenerbahçe yönetimi doldursun.</p>
<p>Rakip takım taraftarları Şükrü Saracoğlu Stadı’na, sinemaya, konsere ya da tiyatroya gider gibi rahatlıkla, keyifle ve eğlenerek gelsin.</p>
<p>Her kriz ve problem aynı zamanda bir fırsattır. Bunu iyi değerlendirin.</p>
<p>Fenerbahçe’ye yapacağınız en büyük iyilik budur. Takıma bu lekeyi sürenlerin yaptığı gibi severken öldürmek değil.</p>
<p>Haydi bakalım top sizde.</p>
<p>CAS’ın bu kararından sonra aynı konudaki kararları tartışılır hâle gelen <b>TFF yönetimi de derhal istifa etmelidir</b>.</p>
<p>Ancak Federasyon’un her kararını yeni milli damat aracılığıyla Başbakan’ın emir ve talimatlarına dayandırdığına ilişkin kamuoyu inancı karşısında yine gelecek emir ve talimatlar beklenecek galiba.</p>
<p><b><br/>SAVAŞA HAYIR!</b></p>
<p>Ortadoğu’daki büyük çıkar çatışması aktörlerinin beslediği ve kışkırttığı mezhep kavgasında taraf olmayı siyaset malzemesi yaparak ülkemizi savaşa sürükleyenleri tarih affetmeyecektir.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-fenerbahce-bu-krizden-guclenerek-cikabilir.htm), [web.archive.org (arşiv bağlantısı)](http://web.archive.org/web/20130902234056/http://www.taraf.com.tr:80/haluk-cetin/makale-fenerbahce-bu-krizden-guclenerek-cikabilir.htm)
# Savaşa da hazırız Olimpiyatlara da

*Haluk Çetin 07.09.2013*

<div class="yazi"><p>Aday olduğumuz 2020 Olimpiyat oylamasına birkaç gün kala Başbakan Suriye’yle savaşa hazır olduğumuzu açıkladı.</p>
<p> Olimpiyat ve savaş birbiriyle tamamen zıt iki kavram. Ama olsun Başbakan böyle münasip gördüğüne göre bir bildiği var demek. Belki de 2020 Olimpiyatları’nı alabilmek için böyle bir taktik gerekti kimbilir?</p>
<p>ABD ve bazı Avrupa ülkelerinin Ortadoğu’daki çıkarlarını biliyoruz, peki bizim Batı emperyalizmine karşı olma iddiasındaki Milli Görüş akımı mensubu Başbakan bunlarla ittifak hâlinde ve hatta bunlara öncülük ederek derin tarihî, kültürel ve dinsel bağlarımız olan komşumuza neden savaş açmak ister acaba? Sadece Suriye değil, Irak, İran ve Mısır’la da adeta savaşın eşiğindeyiz.</p>
<p>Gerçi Başbakan içinden geldiği Milli Görüş gömleğini çıkardığını söylemişti. </p>
<p>Yine önceki gün basında yer alan haberlere göre, ülkemiz insan hakları ihlallerinde Rusya’dan sonra dünya ikinciliği unvanına sahip.</p>
<p>İnsan hakları ihlallerinde dünya ikincisi olan bir ülke insanlık âleminin en büyük barış ve dostluk olayı olan Olimpiyat organizasyonuna nasıl talip olur acaba?</p>
<p>Bir diğer güncel haber, kentsel yağmanın engellenmesi amacıyla düzenlenen Birleşmiş Milletler <b>Habitat-III Konferansı</b> ev sahipliği başvurumuzu da geri çektiğimize ilişkin.</p>
<p>Ne uyanığız değil mi? İşimize geleni alıp işimize gelmeyeni almıyoruz. Dünyayı kör, âlemi sersem sanıyoruz.</p>
<p>Ülke nüfusunun yarısını oluşturan Kürtlerin ve Alevilerin demokratik ve kültürel haklarını hâlâ kabul edip bu insanlara en doğal haklarını teslim etmiyoruz.</p>
<p>Başbakan kendisini protesto eden insanlara karşı seçmenlerini evde zor tuttuğundan söz edebiliyor.</p>
<p>Mevcut siyasi parti liderlerinin söylemleri toplumu sürekli geriyor, kamplaştırıyor ve ayrıştırıyor. İnsanımız farklı olana tahammül edemiyor. Farklı düşünceli insanlar birbirinden nefret ediyor. </p>
<p>Anayasal protesto hakkının devlet şiddetiyle bastırıldığı ve bu esnada protestocu gençlerin katledildiği, düşüncenin hâlâ suç olduğu, yüzlerce gazetecinin tutuklu olduğu bir ülkede Olimpiyat Oyunları’nın gerçekleştirilmesini nasıl içimize sindireceğiz?</p>
<p>Yaşanan ekonomik krize rağmen milyarlarca dolar zarar demek olan Olimpiyat organizasyonu zararının dolaylı vergilerle halka ödettirilecek olmasının nasıl bir ahlaki ve insani yanıtı var acaba?</p>
<p>Gençlerimize şehit olmayı telkin eden, tarihte günün şartlarına göre bugün çok tartışılan nedenlerle gerçekleşmiş olayları, ölümü “<b>Gençlik şühedanın izinde</b>” sloganıyla yücelten bakanlık karşısında hangi olimpik değerlerden söz edilebilir ki?</p>
<p>Açıkça ırkçılık yapan sporcunun ödüllendirildiği bir ülkede yaşıyoruz.</p>
<p>Ne yazarsak yazalım rant büyük, eğer bütün bu olumsuzluklara rağmen Olimpiyatları alırsak, rantın alıştığımız ülke içi gücü yanında uluslararası gücü karşısında da şapka çıkarmaktan başka yapılabilecek bir şey yok ne yazık ki.</p>
<p>Biz Olimpiyatların barış ve dostluk felsefesini değil rantını seviyoruz.</p>
<p>Hadi hükümetin tavrı siyaseten anlaşılabilir. Bu gerçekler karşısında bütün bu sorunlar yokmuş gibi Olimpiyat çığırtkanlığı yapanlara ne demeli?</p>
<p>Hiç kıvırtmadan belirtelim. Bize Olimpiyatlardan önce demokrasi gerek, insan hakları gerek, hukuk gerek, spor kültürü gerek, diyalog ve hoşgörü gerek, şeffaflık gerek, çevreye, doğaya saygı gerek, barış gerek, dengeli paylaşım gerek.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-savasa-da-haziriz-olimpiyatlara-da.htm), [web.archive.org (arşiv bağlantısı)](http://web.archive.org/web/20130920070618/http://www.taraf.com.tr:80/haluk-cetin/makale-savasa-da-haziriz-olimpiyatlara-da.htm)
# Kına değil, akıl, edep ve saygı stokları tamamen tükendi

*Haluk Çetin 14.09.2013*

<div class="yazi"><p>2020 Olimpiyat adaylığımız başarısızlıkla sonuçlandı. IOC (Uluslararası Olimpiyat Komitesi) üyeleri ülkemizi 2020 Olimpiyatları’nı düzenlemek için yeterli bulmadı.</p>
<p>Sportif deyimle müsabakayı kaybettik. Sporun temel kurallarından en önemlisi centilmenlik ve saygıdır. Kaybeden taraf sonucu anlayış, olgunluk ve soğukkanlılıkla karşılayıp kazananı kutlar.</p>
<p>Sorumlu mevkidekiler, kaybetse bile tüm dünyaya ve ülkemize barış, dostluk ve saygı mesajları vermelidir. Aksi takdirde sıradan vatandaşlardan, sporseverlerden, taraftarlardan ve seyircilerden şiddetten uzak saygılı ve centilmen bir tavır beklenemeyeceği gibi gerginlik özendirilir.</p>
<p>Eğer Olimpiyat adaylığımız 2024 ya da 2028 için de sürdürülecekse bunun yatırımına 2020 adaylığımızı kaybettiğimiz andan itibaren başlanılmalıdır.</p>
<p>Ancak bizim başbakanımız ve Spor bakanımız 2020 Olimpiyatları’nı Tokyo’nun alması üzerine verdikleri demeçlerde gelecek adaylıklarımız için pek olumlu tavır ortaya koyamadılar.</p>
<p>Spor Bakanı, önemli bir icraatıyla değil attığı kına mesajıyla tarihe geçti.</p>
<p>Neyse, bize göre kına değil ülkemizde zaten az bulunan akıl, saygı, empati ve edep stokları çoktaaaaan tükendi.</p>
<p>Ülkemiz siyasi ve ideolojik olarak yarı yarıya kutuplaşmış durumda. Bu kutuplaşma ne yazık ki tüm siyasilerin demeç ve tavırlarıyla adeta özendiriliyor.</p>
<p>Öncelikle çözülmesi gereken bu. İç barışın, demokrasinin, tahammülün, diyalogun, saygının olmadığı yerde hiçbir sorunu çözemezsiniz.</p>
<p>İç barışı sağlayamamış, komşularıyla sürekli gerginlik ve çatışma yaşayan bir ülke dünyaya nasıl barış ve dostluk mesajı verebilir?</p>
<p>Demokrasi kültürümüz olmadığı gibi, spor bilinç ve kültürümüzden de söz etmek olanaksız.</p>
<p>Yıllardır ne ciddi bir makro spor politikamız oldu ne spor bilinç ve kültürü üretebildik.</p>
<p>Kitlelere, her yaştaki insanımıza spor yaptıramıyoruz.</p>
<p>Spordan anladığımız müsabaka tesisleri yapmak, öncelikle futbol stadı (arenalar) ve müsabaka salonları.</p>
<p>İşin altyapısını halledemeden kestirmeden sonuca gitmeye çalışıyoruz.</p>
<p>Sağlıklı ve yeterli bir spor altyapımız olmadığı hâlde Olimpiyatlar’a aday oluyoruz.</p>
<p>Her konuda olduğu gibi sporda da altyapısız üst yapıya terfi etmek istiyoruz. Borca, ithalata, dış açığa dayalı iç tüketimle yüzde dört büyüdük diye sevinip övündüğümüz gibi, sporda da aynı anlayışı sürdürmek istiyoruz.</p>
<p>İstanbul’un deprem, ulaşım, trafik, altyapı, yeşil alan gibi acil sorunlarını çözmeden Olimpiyatlar’a aday oluyoruz.</p>
<p>Dünya spor anlayışının ve geleneğinin reddettiği, spor yönetiminde devlet müdahalesi bizde fazlasıyla var. Bu sütunda defalarca dile getirmeye çalıştığımız üzere sporumuz, federasyonların seçim, özerklik ve bağımsızlık görüntüsü altında siyasi iktidarın ve dolayısıyla devletin doğrudan kontrolünde ve etkisinde.</p>
<p>Bütün bunları yok sayıp dünyayı kandırabileceğimizi sandık galiba.</p>
<p>Bu olumsuz örnekleri çoğaltmak mümkün, ancak biz ne yazarsak yazalım, sorumlular ya anlayamıyor ya da anlamak istemiyorlar.</p>
<p>Bir kez daha yazalım; <b>ülkemizin, ekonomimizin, İstanbul’umuzun ve sporumuzun acil temel sorunlarını çözmeden, milyarlarca dolar zarar ve ekstra dolaylı vergi demek olan Olimpiyat adaylığına karşıyız</b>.</p>
<p>Bu temel sorunlar çözülmeden aday olmanın ise akılla, mantıkla, samimiyetle, dürüstlükle, yurtseverlikle bağdaşır bir yanının olmadığını ısrarla vurgulamak istiyoruz.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-kina-degil-akil-edep-ve-saygi-stoklari-tamamen.htm), [web.archive.org (arşiv bağlantısı)](http://web.archive.org/web/20130915234230/http://www.taraf.com.tr:80/haluk-cetin/makale-kina-degil-akil-edep-ve-saygi-stoklari-tamamen.htm)
# Sayın Aydınlar bu kirli camiada sizin gibi insanlara yer yok

*Haluk Çetin 21.09.2013*

<div class="yazi"><p><b>Mehmet Ali Aydınlar</b> Federasyon başkanlığı görevinden ayrıldıktan sonra uzun süren sessizliğini geçtiğimiz gün yaptığı basın toplantısıyla bozdu.</p>
<p>Bize göre iyi de oldu. Olayları yakından takip edenlerin bildiği gerçekleri kamuoyu öğrenme fırsatı buldu.</p>
<p>Sayın Aydınlar her zamanki insancıllığı, duygusallığı, iyi niyeti ve dürüstlüğüyle açıklamalarda bulundu.</p>
<p>Bir baba için acıların en büyüğü olan evlat acısını da gözyaşlarıyla tekrar yaşadı. Sayın Aydınlar’ın acısını, insani tavrını paylaştığımızı belirtmek isteriz.</p>
<p>Sayın Aydınlar sizin de çok çarpıcı bir biçimde yaşadığınız gibi kirlenen futbol dünyamızda sizin gibi insanlara yer yok.</p>
<p>Nasıl olduysa, aceleyle ve telaşla alınan bir karar sonucu sizi Federasyon başkanlığına getiren güçler, çıkarlarına uygun bulmadıkları için kısa bir süre sonra istifaya zorladılar.</p>
<p>Biz bu sütunda malum güçlerin sizi aniden okyanusun ortasına attıklarını yazmıştık.</p>
<p>Şike süreci esnasında makul ve akılcı önerilerinizi kimse desteklemedi.</p>
<p>Bir hususu özellikle belirtelim, bu konuda sadece Fenerbahçe yönetimini itham etmeniz yeterli değil. Yetki sizdeydi, eğer yönetim kurulu üyesi arkadaşlarınız sizin önerilerinizi destekleyip sizinle birlikte kararlı bir biçimde hareket etseydi, yapmak istediklerinizin tümünü gerçekleştirebilirdiniz.</p>
<p>Ancak bize göre sizin tek hatanız teklif ve önerilerinizin öncelikle Fenerbahçe yönetimi tarafından kabul edilmesini beklemeniz oldu.</p>
<p>Burada bu hatadan dolayı sizi de fazla eleştirmek doğru olmaz; zira Futbol Federasyonu yönetimleri her dönem gücünü malum odaklardan alan özel misyonlu kişilerden oluştuğu için bu yapıdan uyumlu, kararlı, objektif ve mantıklı tavır beklemek saflığın ötesinde bir şey olur.</p>
<p>Sayın Aydınlar sizin tüm iyi niyetleriniz öncelikle ekibinizdeki en yakın kişiler tarafından sinsice sabote edildi, unutmayın.</p>
<p>Fenerbahçe yönetimi hakkındaki tüm eleştiri ve değerlendirmelerinize katılıyorum.</p>
<p>Kirlenmiş futbolumuz umarız bir gün temizlenme yolunda aşama kaydeder siz de bu yeni yapı içerisinde yerinizi alırsınız.</p>
<p><b><br/>YERLİ-YABANCI FARKI</b></p>
<p>Sporumuzda, futbolumuzda yıllardır süregelen yerli- yabancı antrenör- teknik direktör tartışmalarının en somut ve net yanıtını sanırız <b>Beşiktaş</b> Teknik Direktörü <b>Slaven Bilic</b>’in dört maçlık performansında bulmak mümkün.</p>
<p>Pahalı ve şöhretli yıldız transferleri olmaksızın düşük maliyetlerle, genç ve deneyimsiz futbolcularla kurulan bir takım olan Beşiktaş, Slaven Bilic yönetiminde dört maçta (sporda çok kısa olan bir sürede) ileriye dönük çok olumlu sinyaller verdi.</p>
<p>Bu sütunda lig başlamadan Beşiktaş hakkındaki görüşlerimizi yazmıştık. Profesyonel bir yönetici olan <b>Önder Özen</b>’in ve Slaven Bilic’in tercih edilmesinin çok isabetli bir seçim olduğunu yazmıştık.</p>
<p>Slaven Bilic oynattığı futbolla adeta ders veriyor. Yerli hocalarımız bizi bağışlasın ama Bilic’ten öğreneceğimiz çok şey var. Bu fırsatı iyi değerlendirelim.</p>
<p>Çağdaş futbol teknikleri, taktikleri ve sistemlerini Bilic’ten bedava öğrenmek mümkün.</p>
<p>Bu önerimiz sadece yerli antrenör ve teknik direktörler için değil aynı zamanda Futbol Federasyonu eğitim birimi için de geçerli.</p>
<p>Kompleks yapmayın. Öğrenmek ayıp değil.</p>
<p>En azından yıllardır beceremediğimiz takım oyunu, savunma, pres, baskı ve tempoyu becerebilme yeteneğini yakalayabiliriz.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr/haluk-cetin/makale-sayin-aydinlar-bu-kirli-camiada-sizin-gibi.htm), [web.archive.org (arşiv bağlantısı)](http://web.archive.org/web/20130921104011/http://www.taraf.com.tr/haluk-cetin/makale-sayin-aydinlar-bu-kirli-camiada-sizin-gibi.htm)
# BJK-GS maçındaki provokasyon önlenebilirdi

*Haluk Çetin 29.09.2013*

<div class="yazi"><p>Çok yazıldı, konuşuldu ülkemizde her alanda ağırlıklı olarak da spor alanlarında yaşanan şiddetin asıl kaynağı belli.</p>
<p>Tarihten miras aldığımız ve başarıyla sürdürdüğümüz sosyolojik, siyasi, ideolojik nedenlerle terörize bir toplumuz.</p>
<p>Yetkili ve etkililer, sorunların temel nedenlerine kafa yorup uzun vadeli çözüm arayacaklarına yaşanan her musibet sonunda hemen kanun çıkartarak sorunları çözeceklerini sanıp günü kurtarma oyununa devam ediyorlar.</p>
<p> <br/>BJK-GS müsabakası sonrasında da Spor Bakanı ve Federasyon’un neredeyse 20 yıllık demirbaş yöneticisi demeçler vermeye başladı.</p>
<p>Bakan acilen yasanın değiştirileceğini, Federasyon’un demirbaş yöneticisi de müsabakalarda sahaya inen seyircilere hapis cezası getirilmesi gerektiğini buyurdu.</p>
<p>Ey Federasyon yöneticisi, sen çıkıp bu demeci vereceğine öncelikle müsabakada görevlendirdiğiniz temsilcilerinizin ihmali olup olmadığını sorgula.</p>
<p>Temsilciler kurulunuz bu önemli müsabaka için ekstra tedbirler almış mı? Görevlendirdiği üst klasman temsilcisinin deneyimi yeterli mi?</p>
<p>Spor Bakanı müsabakadan hemen sonra verdiği demecinde stadın 10 kapısının kırıldığını, içeriye biletsiz seyircilerin girdiğini, sekiz turnikenin seyirciler tarafından bozulduğunu, elektrik kablolarının kesildiğini söyledi.</p>
<p>İstanbul Emniyet Müdürü de stada biletsiz giren seyirci olmadığını, turnikeler bozulduğu için biletlerin okutulamadan yırtılıp seyircilerin içeri alındığını söyledi.</p>
<p>Basında da müsabaka esnasında gözaltına alınan 69 kişiden 38’inin stada usulsüz girdiğinin tespit edildiği haberi yer aldı. Basında ayrıca binlerce seyircinin biletsiz girdiğine ilişkin haberler var.</p>
<p>Şimdi biz kime inanacağız?</p>
<p>Bu müsabaka çok önemliydi, provokasyon olacağı belliydi.</p>
<p>Önlemler buna göre alınsa stattaki seyircinin binde biri bile olmayan provokatörler amaçlarına ulaşamazdı.</p>
<p>Öncelikle bu müsabakaya Federasyon’da görev yapan en deneyimli temsilciler tayin edilmeliydi. Bildiğimiz kadarıyla bu yapılmadı.</p>
<p>Müsabaka sabahı statta Federasyon üst klasman temsilcisinin başkanlığında, müsabaka emniyet amiri, kulüp temsilcileri, stat ve müsabaka görevlilerinin katıldığı eşgüdüm toplantısı yapılır. Bu toplantıda öncelikle müsabaka güvenliği ve diğer tüm önlemler detaylı görüşülerek karara bağlanır. İstihbari bilgiler için ekstra önlemler alınır.</p>
<p>Daha sonra stadın her tarafı temsilciler tarafından kontrol edilir. Turnikelerin, kapıların, kameraların, anons sisteminin ve diğer tüm sistemlerin çalışıp çalışmadığı test edilir.</p>
<p>Stat çevresinde iki güvenlik kuşağı oluşturulur, birinci güvenlik kuşağında bilet kontrolü yapılır, bileti olmayan seyirci birinci güvenlik kuşağını geçemez.</p>
<p>Biletsiz seyirciler birinci güvenlik kuşağını nasıl geçtiler acaba? Eğer bu seyirciler başka yerlerden stada girdiyse bu ciddi bir güvenlik zaafı değil midir?</p>
<p>Kapılar ve turnikeler kırıldıysa neden acilen önlem alınıp sorumlular stada girmeden gözaltına alınamadı?</p>
<p>Statta güvenlik kameraları çalışmıyor muydu? Temsilciler kontrollerini yapamadılar mı? Tribünlerde profesyonel güvenlikçilerin çok iyi bildiği önlemler alınmadı mı?</p>
<p>Bu tür müsabakalarda müsabaka sonlarına doğru tansiyon yükselir. Deneyimli bir temsilci bunu bilir ve hisseder, müsabaka bitiminden en az on dakika önce önlem olarak resmî güvenlik kuvvetlerini tribün önlerine gönderir; olay olduktan sonra değil.</p>
<p>Daha sorulacak çok soru var ancak yer darlığından diğer önemli bir hususu da ilave edelim.</p>
<p>Federasyon’un temsilcilerinin hemen hemen yarısı emniyet teşkilatında kızak görev olarak bilinen polis müfettişi, bunlar bir yerlerden torpil bularak federasyon temsilcisi oluyor.</p>
<p>Müsabakalarda görevli rütbeli emniyet mensupları da bu durumdan rahatsızlık duyuyor. Bunlardan talimat almayı istemiyorlar ve kendileri görev ücreti alamadıkları hâlde bu meslektaşlarının her müsabakada iyi ücret almalarını kabul edemiyorlar.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-bjk-gs-macindaki-provokasyon-onlenebilirdi.htm), [web.archive.org (arşiv bağlantısı)](http://web.archive.org/web/20130930211907/http://www.taraf.com.tr:80/haluk-cetin/makale-bjk-gs-macindaki-provokasyon-onlenebilirdi.htm)
# Taekwondo Federasyonu’nda neler oluyor

*Haluk Çetin 05.10.2013*

<div class="yazi"><p>Günlerdir yazılı ve görsel medyada Taekwondo Federasyonu yöneticileri hakkında çok ciddi iddialar yer alıyor.</p>
<p>Dünya, Avrupa ve Akdeniz Oyunları şampiyonları çıkartan Ankara Büyükşehir Belediyesi Spor Kulübü’nün taekwondo genel koordinatörü <b>Mustafa Gürsoy</b>, 23.9.2013 tarihinde sporcularıyla birlikte yaptığı basın toplantısında, Taekwondo Federasyonu Başkanı <b>Metin Şahin</b>’in kardeşi olan Milli Takımlar Teknik Direktörü <b>Ali Şahin</b>’in sporcularından ve kendisinden müsabakalarda kazandıkları ödüllerin üçte birini istediğini, durumu Federasyon Başkanı Metin Şahin’e ilettiğinde de, Metin Şahin’in kendisine “<b><i>Oğlum düğünde bile pastayı tek başına yiyebiliyor musun ki bu kadar ödülü tek başına yedirsinler</i></b>” dediğini belirtti.</p>
<p>Mustafa Gürsoy durumu Spor Genel Müdürü <b>Mehmet Baykan</b>’a ilettikten sonra da Metin Şahin’in kendisine “<b>Genel Müdür’e de çıksan, Bakan’a da çıksan olan sana olur, oraya buraya zıplama dediğini</b>” söylüyor.</p>
<p>Mustafa Gürsoy sporcularının milli takım seçmesine katılabilmesi için 10.000 TL, Belediye’nin şampiyon sporcuya vereceği ev ödülünden de 40.000 TL talep edildiğini de söylüyor ve iddialarına ilişkin kayıtları ve sporcuların mektuplarını Spor Bakanı’na verdiğini de belirtiyor.</p>
<p>İddialar çok ağır ve ciddi, Mustafa Gürsoy elinde bu iddialarını belgeleyecek kayıtlar olduğunu ısrarla belirtiyor.</p>
<p>Federasyon Başkanı iddiaların asılsız olduğunu söylüyor.</p>
<p>Bu iddiaları inceletip, soruşturma yaptırmak durumunda olan Spor Bakanı ise 25 Eylül 2013 tarihli <b><i>Habertürk</i></b> gazetesinde <b>Fatih Altaylı</b>’yla yaptığı söyleşide, bu iddiaların Teftiş Kurulu’nca araştırıldığını, ancak bu iddiaların gerçek olduğuna inanmadığını söylüyor.</p>
<p>Bu ağır ve ciddi iddiaları emrindeki Teftiş Kurulu’na inceleten Bakan, henüz inceleme-soruşturma sonuçlanmadan iddiaların doğru olduğuna inanmadığını söylüyor.</p>
<p>Peki, biz şimdi bu inceleme ve soruşturmanın tarafsızlığına ve objektifliğine nasıl inanalım?</p>
<p>Taekwondo ülkemizde futboldan sonra en yoğun ilginin ve sporcu sayısının yüksek olduğu, uluslararası düzeyde iddialı bir branşımız.</p>
<p>Taekwondonun bu tür iddialarla anılır olması bu spora olan ilgiyi ve güveni zedelemez mi?</p>
<p>Bu durumda siyasi bir tezgâhla kendisine çok büyük bir haksızlık yapılan önceki Federasyon başkanı sevgili <b>Cengiz Yağız</b>’ı anmadan geçemeyeceğiz. </p>
<p>Öncelikle bir hususu belirtelim; önemli miktarlarda harcamaları, ödülleri, rantı olan bir yerde, Federasyon Başkanı’nın kardeşinin tek seçici ve yetkili konumda milli takımlar teknik direktörü olması etik midir?</p>
<p>Bakan Bey henüz inceleme-soruşturma bitmeden iddiaların doğru olmadığına inandığını açıklayacağına bu konuda prensipler belirlese daha doğru olmaz mı?</p>
<p>Spor camiasında sadece Taekwondo Federasyonu’nun değil birçok federasyonun harcamaları ve işlemleri hakkında çok ciddi iddialar var.</p>
<p>Malzemelerin pahalı alındığına, sporcu ve müsabaka görevlilerine ödenen ücret bordrolarında hayalî ve sahte isim ve imzalar olduğuna, organizasyonlar için anlaşılan otellerden komisyon talep edildiğine, harcama ve satın alma rakamlarının şişirildiğine, genel kurul delegelerinin tamamen yandaşlardan oluşturulduğuna, antrenör olma şartlarını taşımayan kişilerin milli müsabakalara görevli götürülerek istisna hükümlerinden yararlandırılıp antrenör ve delege yapıldığına ilişkin iddialar çok yaygın.</p>
<p>Bütün bunlar özerklik ve bağımsızlık adına yürütülmektedir, defalarca yazmaktan sıkıldık artık.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr/haluk-cetin/makale-taekwondo-federasyonu-nda-neler-oluyor.htm), [web.archive.org (arşiv bağlantısı)](http://web.archive.org/web/20131006065952/http://www.taraf.com.tr/haluk-cetin/makale-taekwondo-federasyonu-nda-neler-oluyor.htm)
# Trabzonspor- Fenerbahçe gerginliğini kaşımaktan kim ne yarar umuyor

*Haluk Çetin 12.10.2013*

<div class="yazi"><p>3 Temmuz süreciyle tırmandırılan <b>Trabzonspor</b>- <b>Fenerbahçe</b> gerginliği sürekli kaşınıp tehlikeli boyutlara taşınıyor.</p>
<p>Üstelik, artık UEFA Tahkim Kurulu ve CAS’ın kararlarına istinaden Trabzonspor’un 2010-2011 sezonu şampiyonluğu neredeyse kesinleşmişken, Yargıtay kararı ile de tescil edilecek iken bu gerginliği kaşımaktan kim ne yarar umuyor?</p>
<p>Önceki Trabzonspor yönetiminin bu gerginliği kaşımasının kabul etmesek bile anlaşılabilir bir nedeni vardı. Takım başarısızdı ve başarısızlık bu gerginlik taktiğiyle örtülmek isteniyordu.</p>
<p>Bu sezon Trabzonspor bize göre lige iyi başladı ve başarılı bir teknik direktörü ve kadrosu var.</p>
<p><b><br/>Mustafa Reşit Akçay</b> hoca başarılı ve iyi bir teknik direktör. Geçtiğimiz sezon teknik direktörlüğünü yaptığı <b>1453 Trabzon</b> takımının başarısı biliniyor.</p>
<p>Geçen hafta Fenerbahçe ile oynadıkları müsabakada da çok iyi bir taktikle ve disiplinle Şükrü Saracoğlu Stadı’ndan bir puanla ayrıldılar.</p>
<p>Mustafa Reşit Akçay bize göre bu müsabakada <b>Ersun Yanal</b>’a teknik ve taktik üstünlük sağladı.</p>
<p>Özetle Trabzonspor iyi bir teknik direktör ve bu teknik direktör yönetiminde oluşturulan kadroyla bu sezon başarılı olacağı sinyallerini veriyor.</p>
<p>Durum böyleyken gerginliği ve düşmanlığı kaşımanın ne gereği var acaba?</p>
<p><b><br/>Trabzonspor’un yeni başkanı Başbakan’a olan siyasi sempatisiyle ve ondan aldığı gazla ortamı sürekli geriyor. Trabzonspor’u da AKP’nin yan kuruluşu yapma peşinde galiba.</b></p>
<p>Başbakan da bu topa girerek geçtiğimiz pazar günü oynanan Fenerbahçe-Trabzonspor müsabakası sonrasında Trabzonspor başkanına bir seyircinin sataşmasını kınayıp Başkan’a teşekkür ediyor.</p>
<p>Bu gerginliğin siyasete taşınmasının bir yararı olduğunu savunacak akıl sahibi birini bulmak sanırız olanaksız.</p>
<p>Trabzonspor başkanının gerginliğe olumlu bir katkıda bulunmadığı hâlde Şükrü Saracoğlu Stadı’na gelmesinin makul bir açıklaması olabilir mi?</p>
<p>Üstelik basında, müsabaka sonrası kullanması gerektiği söylenen bölümden çıkmadığına ilişkin beyanlar da var.</p>
<p>Bu durumda iyi niyetten söz edilebilir mi?</p>
<p><b><br/>Aziz Yıldırım</b>’ın tarzını savunacak mantıklı ve akılcı bir Fenerbahçeli olamaz. Aziz Yıldırım demek Fenerbahçe demek de değil.</p>
<p>Trabzonspor başkanı sık sık Fenerbahçe’nin Aziz Yıldırım’dan kurtulması gerektiğini söylüyor.</p>
<p>İyi de Fenerbahçe’nin Aziz Yıldırım’dan kurtulmasının yolu bu değil ki.</p>
<p>Yargıtay kararının kesinleşmesiyle bu sorun zaten kökten çözülecek.</p>
<p>Yargıtay kararı sadece bunu çözmekle kalmayacak, Futbol Federasyonu yönetiminin de değişimine neden olacak.</p>
<p>Bu sabır ve soğukkanlılık neden gösterilemiyor?</p>
<p>Amaç nedir acaba?</p>
<p><b><br/>TRİBÜN LİDERLERİ OPERASYONU</b></p>
<p>Yürütülmekte olan tribün liderleri operasyonu umarız asıl yapıya dokunmayan ve çözmeyen Ergenekon soruşturması ve davasına benzemez, aksi hâlde bu soruşturma ve dava da birilerini cezalandırırken futbol camiasında çok iyi bilinen asıl sorumluları pas geçecek gibi görünüyor.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-trabzonspor-fenerbahce-gerginligini-kasimaktan.htm), [web.archive.org (arşiv bağlantısı)](http://web.archive.org/web/20131013194149/http://www.taraf.com.tr:80/haluk-cetin/makale-trabzonspor-fenerbahce-gerginligini-kasimaktan.htm)
# Yine duvara tosladık

*Haluk Çetin 19.10.2013*

<div class="yazi"><p>Bir Dünya Kupası elemelerinde daha duvara tosladık.</p>
<p>Yandaş, candaş, merkez vs. medyanın gazlarına, oluşturdukları ulusal seferberliğe, Başbakan emriyle Galatasaray’ı bırakıp ulusal takım teknik direktörlüğüne getirilerek kendisinden mucize ve sihirbazlık beklenen <b>Fatih Terim</b>’e rağmen yine olmadı.</p>
<p>Her konuda olduğu gibi futbolda da temel ve asıl sorunların varlığını kabullenerek, çözüm ve başarı için uzun vadeli, makro düzenlemelere gidip, sistemli, disiplinli, istikrarlı uygulamalar yapacağımıza bu temel sorunları yok sayıp, geçmişteki tesadüflere dayalı ve geçici başarılara güvenip, kamuoyu beklentilerini sürekli pompalayarak sonuca gidebileceğimizi sanıyoruz.</p>
<p>Futbol Federasyonu, ilk idari ve mali özerkliğe kavuşturulan ve önemli miktarda öz kaynağı, bütçesi, gelirleri, reklam desteği, sponsorları olan bir federasyon.</p>
<p>Bu ülkenin yeterince bilimsel donanıma sahip, spor bilimcileri, antrenörleri, teknik direktörleri, spor hekimleri, psikologları ve spor biliminin gerektirdiği her türlü kariyerli teknik elemanı var.</p>
<p>Ülkemizde futbola ilgi; dünya futbol ülkesi Brezilya ile hemen hemen aynı durumda. </p>
<p>Başarı için her türlü altyapı potansiyeli ve kaynak mevcut, ancak sonuç ortada.</p>
<p>Akılcı ve istikrarlı makro futbol planlaması ve politikası belirlenmeden imparator yaratıp bize mucize yaratmasını bekliyoruz.</p>
<p>Yarattığımız imparatoru da her türlü şişkin egosuna, herkese tepeden bakmasına, eleştiriye tahammülsüzlüğüne, önüne geleni fırçalamasına, kendini herkesin ve her şeyin üzerinde görmesine rağmen kutsal bir mertebeye yerleştirip tapınıyoruz.</p>
<p>O ne yapsa doğrudur, ne dese haklıdır. Yandaş, candaş, merkez vs. medya gerçekçi ve dürüst eleştiriler yapacağına yıkama, yağlama ve güç şakşakçılığına devam ediyor.</p>
<p>Dünya futboluna <b>Arda</b>’dan başka sunabildiğimiz bir yıldızımız yok. Kaldı ki bu iş bir iki yıldızla olabilecek bir iş değil, bizim her alanda bir türlü beceremediğimiz kolektif bir organizasyon.</p>
<p>1992 yılından bu yana milyonlarca para harcayan özerk Futbol Federasyonu yönetimlerinin icraatları ciddi, objektif ve eleştirel bir denetimden geçmedi. Bugün olduğu gibi Federasyon özerklik görüntüsüyle sürekli siyasi etki ve vesayet altında.</p>
<p>Biz futbol yönetimi işini beceremiyoruz. Temel sorunları ya göremiyoruz ya da görmezden gelip günü kurtarma peşindeyiz.</p>
<p>Yıllardır yabancı oyuncu ve teknik direktörler getirip milyonlarca dolar ve euro harcıyoruz.</p>
<p>Bir öneride bulunalım. </p>
<p>Başbakan ulusal takım teknik direktör tayini konusunda emir verdiği gibi futbolumuzun temel sorunları ve çözüm yolları için yabancı uzmanlar getirtilmesi konusunda da bir emir verse.</p>
<p>Her dönem kendilerini, siyasi iktidarın emrinde gören Federasyon yönetimi de bu emir doğrultusunda yabancı uzmanların raporlarına göre futbolumuzu uzun vadeli dizayn etse.</p>
<p>Siyasetin zaten etkisi altına aldığı futbolumuza böyle olumlu ve iyi bir tarihsel bir katkısı olsa?</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-yine-duvara-tosladik.htm), [web.archive.org (arşiv bağlantısı)](http://web.archive.org/web/20131020224709/http://www.taraf.com.tr:80/haluk-cetin/makale-yine-duvara-tosladik.htm)
# Fenerbahçe’deki kavga

*Haluk Çetin 02.11.2013*

<div class="yazi"><p>3 Temmuz 2011’de başlayan süreçle Fenerbahçe’de yaşanan kriz, kavga, gerginlik, belirsizlik ve kaos 3 Kasım seçimiyle önemli bir dönemece girecek.</p>
<p>3 Temmuz sürecinin başaktörü <b>Aziz Yıldırım</b> ve ekibinin bu süreçte camia içinden ve dışından çok tartışılıp eleştirilmelerine, şike ve teşvik pirimi eylemi nedeniyle açılan davanın henüz kesinleşmemiş olmasına rağmen yerel mahkemece cezalandırılmalarına, UEFA Tahkim Kurulu ve CAS’ın yerel mahkeme kararı doğrultusundaki kanaatlerine rağmen Yıldırım, başkanlıktan ve yönetimden ısrarla ayrılmamayı tercih etti.</p>
<p>3 Kasım’da yapılacak olağanüstü genel kurulda son anda sürpriz bir gelişme olmazsa başkanlığa yeniden aday olduğunu açıkladı.</p>
<p>Ancak bu kez karşısında ciddi rakipler var. Yaşanan gelişmelerle seçimin Aziz Yıldırım için pek kolay geçmeyeceği anlaşılıyor.</p>
<p><b><br/>Delege hâkimiyeti ve kontrolü yönünden hemen hemen tüm spor kamuoyunun Aziz Yıldırım’ın üstünlüğü inancına rağmen sonucun pek garanti olmadığı </b>düşüncesindeyiz.</p>
<p>Adaylardan <b>Mehmet Ali Aydınlar</b>’ın güç odaklarından destek alarak adaylığa soyunduğu, adaylığının sadece duygusal bir tepki ve meydan okuma olmadığı görüşündeyiz. Üstelik kısa ve çok başarısız bir Futbol Federasyonu başkanlığı dezavantajı ve bu süreçte gerek Fenerbahçe camiasının ve gerekse tüm futbol camiasının hakkındaki olumsuz görüşlerine rağmen aday olması düşündürücü.</p>
<p>Bize göre <b>Mehmet Ali Aydınlar’ı hiç aklında yokken aniden Futbol Federasyonu başkanı yapan odaklar şimdi de Fenerbahçe başkanı yapmak istiyorlar</b>.</p>
<p>Mehmet Ali Aydınlar’ın iktidara yakınlığı ve hakkındaki cemaat ve tarikat söylentileri işin boyutunu siyasi platforma taşıyor.</p>
<p>Zaten 3 Temmuz sürecinden bu yana yaşananlar, bizzat Aziz Yıldırım ve taraftarlarının beyanları şike ve teşvik pirimi operasyonunun Fenerbahçe’nin ele geçirilmesine yönelik siyasi ve ideolojik bir fırsat olduğu yönünde.</p>
<p>Aziz Yıldırım’ın ekibinden olan ve iktidara yakınlıkları ile bilinen <b>Abdullah Kığılı</b> ve <b>Nihat Özdemir</b>’in Aziz Yıldırım’ı terk etmeleri, Mehmet Ali Aydınlar’ın listesinin de iktidara yakın kişilerden oluşması birçok şeyi açıklıyor.</p>
<p>Bizim insanımızın ezici bir çoğunluğu gücü sever.</p>
<p>Bu nedenle Aziz Yıldırım bu seçimde bir sürprizle karşılaşabilir. </p>
<p>Bu arada ciddi projelerle aday olan <b>Hulusi Belgü</b>’ye haksızlık olacak gibi. Bizce Hulusi Belgü’nün kazanması Fenerbahçe için daha isabetli olur.</p>
<p>En yakınları Aziz Yıldırım’ın şike ve teşvik pirimi sürecindeki yıpranmışlığı gerekçesine sığınıp esen rüzgâra kapılabilir.</p>
<p><b><br/>Yargıtay kararıyla zaten başkanlığı bırakmak zorunda kalacak olan Aziz Yıldırım’ın tekrar aday olması bize göre büyük hata.</b></p>
<p>Bu seçimde çok istediği <b>Ali Koç</b> lehine başkan adaylığından çekilmesi kendi yönünden daha akılcı bir tercih olurdu.</p>
<p><b><br/>ŞAFAK PAVEY’İ YÜREKTEN ALKIŞLIYORUM</b></p>
<p>Sevgili Şafak Pavey, Meclis’te yaptığınız olağanüstü güzel ve ders niteliğindeki konuşmanızı yürekten alkışlıyor ve kutluyorum.</p>
<p>Kısır, akıl, mantık dışı tartışmalara, diyalogdan uzak, dışlayıcı, ötekileştirici, sürekli gerginlik ve kavgaya endeksli siyasetimize yeni ve sevindirici bir soluk getirdiniz. Meclis’in yüz akı oldunuz.</p>
<p>Aydınlık ve sevecen yüzünüz, bilgece, hümanist, özgürlükçü, seviyeli ve kaliteli üslubunuzla gelecek için bizi umutlandırdınız. İyi ki varsınız.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr/haluk-cetin/makale-fenerbahce-deki-kavga.htm), [web.archive.org (arşiv bağlantısı)](http://web.archive.org/web/20131103081246/http://www.taraf.com.tr/haluk-cetin/makale-fenerbahce-deki-kavga.htm)
# Bu zihniyet yakında kadın sporlarında da yasaklar koyacak galiba

*Haluk Çetin 09.11.2013*

<div class="yazi"><p>Son günlerde yaşadığımız öğrenci evleri tartışmasında siyasi rant uğruna dayatılmak istenen zihniyet, temel politikası olan takiyyeden vazgeçerek gerçek yüzünü açıkça ortaya koydu.</p>
<p>Ülkenin hâlâ çözülememiş kronik sosyo-ekonomik sorunlarını siyaset ve iktidar uğruna perdeleme taktikleri.</p>
<p>Siyasetini tamamen kadın-erkek ilişkileri ve kadın kıyafetine odaklamış bir zihniyet artık bıktırdı.</p>
<p>Şimdi bu zihniyet, seyirden müthiş keyif almalarına rağmen politik rant gereği asla kabul ve tahammül edemeyecekleri kadın sporcuların kıyafetlerinde de dayatmalara gidecek gibi.</p>
<p>Bu zihniyetin voleybolda, teniste, jimnastikte, atletizmde, yelkende, yüzmede, golfta, badmintonda, futbolda, basketbolda, hentbolda kadın sporcuların kıyafetlerine tahammül edebileceklerini düşünebilir misiniz?</p>
<p>Bu gidişle kadınların müsabaka kıyafetlerine de yasak getirilebilir, kadınlar spor müsabakalarına erkek seyirci alınmayabilir. Erkek hakem görevlendirilmeyebilir.</p>
<p>Kadın spor takımlarını ya da bireysel kadın sporcuları erkek antrenörlerin çalıştırması da yasaklanabilir.</p>
<p>Kadınlar spor takımlarının kamplarında erkek görevli bulundurulması da yasaklanabilir.</p>
<p>Kadın sporcular için erkek doktor, fizyoterapist, masör, psikolog, beslenme uzmanı gibi elemanlara yasak getirilebilir.</p>
<p>Kadın sporcuların erkek idareci ve diğer görevlilerle aynı tesislerde konaklamaları yasaklanabilir.</p>
<p>Bakalım bunlara sıra ne zaman gelecek?</p>
<p>Gerçi sevgili Şafak Payev’in Meclis konuşmasında çok çarpıcı biçimde belirttiği gibi uluslararası arenada tam tersi bir taktik uygulanarak dünyanın kandırıldığı varsayılıyor. Ancak bunu artık kimse yemiyor.</p>
<p>Gerçekten 2020 Olimpiyat adaylığımız sürecinde ülkemizi temsil eden kadın sporcular arasında başı kapalı bir kadın sporcu neden yoktu acaba?</p>
<p>Sporun değişmez evrensel kuralları bağlamında uluslararası müsabakalarda kadın sporcu kıyafetlerine yasak koymaya gücümüz yetmez ancak yurtiçi müsabakalarda farklı, yurtdışı müsabakalarda farklı kıyafetler giydirilebilir bu gidişle.</p>
<p>Ülkemize silah zoruyla deli gömleği giydiren askerî vesayetin ve bu vesayetin şahikası olan 28 Şubat akıldışı uygulamalarının dışladığı kesimin öncüleri kendilerine hak gördükleri insan hakları ve özgürlüklerini başkalarından esirgiyorlar.</p>
<p>Resmî ideolojinin tektipleştirme politikasından yakınanlar gücü ele geçirince kendi tektipleştirme politikalarını dayatıyorlar.</p>
<p>Yalancının mumu malum süre kadar yanar derler. Ancak bizim ülkemizde bu mumları yakanların yakıtı hiç tükenmiyor. Acaba keramet mumda mı, yakanda mı yoksa her dönem mumu kim yakarsa yaksın yakana tapan kitlelerde mi anlayamadık gitti.</p>
<p>İş maddi ranta gelince herşey değişiyor. Rant için herşey mubah kabul edilip, rant gerçekleştirildikten sonra tam tersi tavır sergileniyor.</p>
<p>İşin ilginç tarafı da bu kadar özel yaşama ve özgürlüklere müdahaleler karşısında çağdaş yaşamı tercih eden liberal geçinen milyonlarca insandan tık çıkmaması.</p>
<p>Bu saçmalık ve ilkelliklere yine her antidemokratik dayatmaya karşı çıkan en ağır bedelleri ödemiş az sayıda insan ve medya dışında tepki gösteren yok.</p>
<p>Yandaş ve candaş medyadan zaten bir şey bekleyen yok bunlar misyonları gereği işin rantında.</p>
<p>Peki, düne kadar askerî vesayetin borazancıbaşılığını yapan liberal ve çağdaş (!) merkez medya neden suskun acaba?</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr/haluk-cetin/makale-bu-zihniyet-yakinda-kadin-sporlarinda-da-yasaklar.htm), [web.archive.org (arşiv bağlantısı)](http://web.archive.org/web/20131109010126/http://www.taraf.com.tr/haluk-cetin/makale-bu-zihniyet-yakinda-kadin-sporlarinda-da-yasaklar.htm)
# Derbi sonrası yaratılmaya çalışılan gerginlik

*Haluk Çetin 16.11.2013*

<div class="yazi"><p>Kendi kendimize dünya derbisi (!) ilan ettiğimiz <b>Fenerbahçe</b>- <b>Galatasaray</b> müsabakası yıllardır ilk kez olaysız ve hakem tartışmasız sonuçlanmasına rağmen müsabaka sonrası çok basit ve gereksiz konulardan gerginlik yaratılmasını yine ibretle izliyoruz.</p>
<p>Sürekli şikâyet ettiğimiz sporda şiddetin nasıl beslendiğini de bu sayede somut biçimde görüyoruz.</p>
<p>Müsabaka Fenerbahçe’nin çok iyi ve üstün oyunu sonucu galibiyetiyle sonuçlandı. Fenerbahçeli ve Galatasaraylı futbolcular centilmence ve sportmence mücadele ettiler. Müsabaka bitiminde birbirlerini kutladılar. Seyirciyi germediler, tahrik etmediler.</p>
<p>Hemen hemen her derbi sonucu seviyesizce ve kışkırtıcı üslupla günlerce tartışılan hakem kararları bu derbide yaşanmadı.</p>
<p>Müsabakaya Galatasaray seyircisinin alınmaması gibi saçma yasak ve Fenerbahçe seyircisinin çirkin ve kötü tezahüratı dışında bu olumlu gelişmelere sevinip bundan böyle centilmenlik ve saygı bağlamında yöneticilerin daha olumlu, olgun ve soğukkanlı yaklaşım sergileyeceklerine tam tersi tavır almaları iyi niyetten uzaktır ve centilmenliğe ve saygıya hiçbir katkı sağlamaz.</p>
<p>Müsabaka sonrası Galatasaraylı bir yönetici, Fenerbahçeli futbolcunun Galatasaraylı futbolcudan aldığı formayı şortuna sıkıştırmasını ay-yıldıza hakaret sayıp Federasyon’a ceza vermesi için çağrıda bulundu.</p>
<p>Ayrıca müsabaka sonrası Fenerbahçeli futbolcuların saha ortasında toplanarak seyircinin küfürlerini destekleyip teşvik ettiğini buyurdu.</p>
<p>Müsabaka sonrası çok yaygın biçimde uygulanan ıslak ve terli forma alışverişini ülkenin en hassas ve kışkırtmaya müsait konularından formadaki ay-yıldıza hakaret saymak spor barışına nasıl bir katkıda bulunabilir acaba?</p>
<p>Her iki takımın kadrosunda altı yabancı futbolcu var. Bunların hemen hemen hepsi birkaç kelime dışında Türkçe bilmiyor.</p>
<p>11 futbolcusundan altısının Türkçe bilmediği bir takım, saha ortasında seyirciyi küfür etmeye nasıl teşvik edebiliyor acaba?</p>
<p>Küfür ve çirkin tezahürat sporumuzun, futbolumuzun kronik hastalıklarından en önemlisi.</p>
<p>Küfrün ve çirkin tezahüratın sosyolojik nedenleri çok yazıldı, tartışıldı. Bunu aşmamız için ısrarlı iyileştirme önlemleriyle birkaç kuşak beklemek durumundayız ne yazık ki.</p>
<p>Bizim futbol seyircisinin kötü ve çirkin tezahürat yapması için bir motivasyona ya da teşvike ihtiyaç yok. Bu, terk edilmesi zor bir kötü alışkanlık.</p>
<p>Derbinin olumlu gelişmelerini bir tarafa bırakıp zorlama gerekçelerle ortamı germek ve sonuçta Galatasaray seyircisini tahrik etmekten ne bekleniyor acaba?</p>
<p>Bu yöneticilerle, biz futbolda şiddeti nasıl önleyeceğiz?</p>
<p>Bu yönetici çıkıp derbinin olumlu yönlerini vurgulasa, rahatsız olduğu konuları da tüm kulüp yöneticileri ile birlikte aşmaya çağrıda bulunsa, Galatasaray’ın sahasında oynanacak müsabakada bu tür olayların yaşanmaması için ellerinden geleni yapacaklarını söylese daha saygın ve yararlı bir iş yapmış olmaz mı?</p>
<p>Şiddeti ve gerginliği beslemekten ne umuluyor acaba? Şiddetin bir türlü önlenemediği futbol müsabakalarındaki gergin ortamda yöneticilerin daha hassas olmaları gerekmez mi?</p>
<p>Başarısızlık yıllarca bu yöntemlerle örtülmeye çalışıldı. Geldiğimiz nokta ortada.</p>
<p>Bu tür tavır ve davranışlarla, sadece medyada bedava reklam olanağına kavuşulup reyting kazanılabilir.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-derbi-sonrasi-yaratilmaya-calisilan-gerginlik.htm), [web.archive.org (arşiv bağlantısı)](http://web.archive.org/web/20131118010948/http://www.taraf.com.tr:80/haluk-cetin/makale-derbi-sonrasi-yaratilmaya-calisilan-gerginlik.htm)
# TFF Başkanı’nın müthiş hamlesi(!)

*Haluk Çetin 23.11.2013*

<div class="yazi"><p>Futbol Federasyonu Başkanı müthiş bir hamle yaparak herkesi ters köşeye yatırdı adeta.</p>
<p>Bu müthiş hamle birkaç gün önce düzenlenen basın toplantısıyla, 5+2 gibi sihirli formüllü, bol sıfırlı euro ödemeli kapı gibi bir sözleşmeyle poz verilerek kamuoyuna açıklandı.</p>
<p>Kameraların ve fotoğraf makinelerinin karşısında sözleşmenin bir ucunu Federasyon başkanı, diğer ucunu da ulusal takım teknik direktörü tutarak çok sevimli bir görüntü eşliğinde kamuoyuna önemli mesajlar verdiler.</p>
<p>Federasyon başkanı ülke futbolunu yıllık 3,5 milyon euro ödeme karşılığı <b>Fatih Terim</b>’e havale ederek yerlerde sürünen futbolumuzun kurtuluş formülünü buldu.</p>
<p>Fatih Terim hem ulusal takım teknik direktörlüğü yapacak hem de Federasyon’un futbol genel direktörü ve patronu olarak ülke futbolunu kurtaracak.</p>
<p>Ulusal takımın her başarısı içinde yıllık 3,5 milyon euroya ilaveten Terim’e 750 bin euro ödenecek.</p>
<p>Ne kadar başarı o kadar euro.</p>
<p>Neden Türk Lirası değil de euro acaba? Türk Lirası para değil mi? Türk Lirası’na güvenilmiyor mu? Euronun ya da doların motivasyonu daha mı kuvvetli acaba?</p>
<p>Terim’in ulusal takım teknik direktörü olması emri büyük yerden geldi. Federasyon başkanı ne yapsın, bu emrin gereğini en iyi şekilde yerine getirme durumunda tabii ki. Ama insan bir Türk olarak kendi parasına saygı duymaz mı yahu?</p>
<p>İleride muhtemel bir başarısızlık durumunda da federasyon başkanı “daha ne yapayım kardeşim, milyon euroları verdim, ülkemizde futboldan anlayan başka antrenör, teknik direktör ve futbol adamı olmadığı için futbolumuzu her şeyiyle Terim’e emanet ettim, ama olmadı” diyecek galiba.</p>
<p>Şeytanın bile aklına gelemeyecek bu sihirli formül nedeniyle Federasyon başkanı ne kadar kutlansa azdır.</p>
<p>Terim, elindeki sihirli değneğiyle futbolumuza dokunacak ve futbolumuz canlanıp, gelişecek, ilerleyecek ve zirveye tırmanacak.</p>
<p>Futbolda da her konuda olduğu gibi bir Türk mucizesi yaratarak, ülkede spor ve doğal olarak futbol altyapısı, bilinci, kültürü, politikası, sistemi olmadan mucize adam dokunuşuyla başarıyı yakalayacağız.</p>
<p>Öyle uzun vadeli futbol planlamalarına, projelerine, kültürüne, disiplinine, eğitimine, istikrarına, bilimsel ekip desteğine filan ihtiyaç yok.</p>
<p>Lüks otellerdeki zengin düğünlerinde saçılan paralar gibi atarsın, saçarsın euroları, dolarları bitirirsin işi.</p>
<p>Bu kadar basit.</p>
<p>Hadi yıllık ödemeleri anladık diyelim. Peki, ulusal takımın her tur atlaması hâlinde ödenecek ekstra pirimler neden?</p>
<p>Ulusal gurur parayla mı ölçülür? Ulusal konularda üflendiği zaman mangalda kül bırakılmıyor. Hani milliyetçilikte kimse bizimle yarışamazdı? Hani 90 yıldır her sabah okullarda varlığımızı Türk varlığına emanet edeceğimize ant içmiştik?</p>
<p>İş lafa gelince herkesin ulusal konularda canı feda, ancak konu euro ve dolar olunca durum hemen değişiyor.</p>
<p>Neyse canım futbolumuz kurtulsun da biz euroları, dolarları tomar tomar saçmaya hazırız.</p>
<p>Ulusal değerlerimizin yanında euroların, dolarların lafı mı olur?</p>
<p>Federasyon başkanı işadamı tabii, ekonomiden anlıyor.</p>
<p>Merkez Bankası yetkilileri faiz hadleri ve döviz kurlarıyla oynayarak ekonomimizi nasıl şahlandırdıysa Federasyon başkanı da döviz fonlamasıyla futbolumuzu ihya edecek.</p>
<p>İşte işadamı Federasyon başkanı mucizesi bu olmalı.</p>
<p>Hükümetin spor politikası lüks statlar yapmak olunca onun emrindeki Federasyon da euro ve dolar saçarak futbolumuzu yönetmeyi tercih etti işte, hepsi bu.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-tff-baskani-nin-muthis-hamlesi.htm), [web.archive.org (arşiv bağlantısı)](http://web.archive.org/web/20131125004921/http://www.taraf.com.tr:80/haluk-cetin/makale-tff-baskani-nin-muthis-hamlesi.htm)
# Taekwondo’da bir garip olay daha

*Haluk Çetin 30.11.2013*

<div class="yazi"><p>Taekwondo Federasyonu’nda geçtiğimiz günlerde basına yansıyan ve adli makamlara intikal ettirilen ulusal takım seçmelerinde sporculardan para talebi iddialarından sonra, şimdi de 31 Ekim- 3 Kasım 2013 tarihleri arasında Endonezya’nın Bali şehrinde yapılan <b>8. Dünya Poomse Taekwondo Şampiyonası</b>’nda 29 yaş altı kategorisinde <b>Elif Soytürk</b> isimli sporcu yerine <b>Elif Aybüke Yılmaz</b> isimli sporcunun yarıştırılması olayı yaşandı.</p>
<p><b><br/>Poomse</b>, taekwondo sporunun bir dalıdır. Poomse sporcuları rakiple karşılaşmadan tek başlarına taekwondo sporunun temel hareket ve tekniklerini, felsefesini, ilke ve prensiplerini sanatsal bir yaklaşımla kompozisyon ve gösteri şeklinde sunarlar.</p>
<p>Endonezya’da yapılan son dünya şampiyonasında kura çekim listelerinde, yarışmaların başlangıcından sonuna kadar skorbordlarda <b>Elif Soytürk</b> ismi olmasına rağmen yarışmalara Elif Soytürk yerine <b>Elif Aybüke Yılmaz</b>’ın katıldığı belirtilmektedir.</p>
<p>Durumu fark eden diğer katılımcılar, şampiyona teknik komitesine itiraz etmişlerdir. Federasyon yetkililerinin beyanına göre teknik komite Elif Soytürk’ün sakatlığı mazeretini kabul ettiği için sporcularımızı turnuvadan diskalifiye etmemiş ve federasyonumuz aleyhine bir işlem başlatmamıştır.</p>
<p>Bu açıklama kabul edilebilir ancak Dünya Taekwondo Federasyonu kurallarına baktığımızda durumun bu kadar basit ve kolay olmadığı görülmektedir.</p>
<p>Dünya Taekwondo Federasyonu müsabaka kurallarına göre poomse yarışmalarında müsabaka tarihinden iki gün önce kuralar çekilir, katılan ülkeler ve sporcuların yarışacakları kategoriler ve yarışma isim listeleri açıklanır.</p>
<p>Kura çekiminden sonra hiçbir şekilde değişiklik yapılmaz. Bir kategoride yarışan sporcunun, sağlık problemleri gereği yarışamayacağının belirtilmesi durumunda bu sporcu çekilir ya da diskalifiye edilir. Bu sporcu yerine başka bir sporcu alınmaz.</p>
<p>Yine kurallara göre müsabakalar esnasında puan tablosunda ülkenin veya yarışan sporcunun isimlerinin hatalı yazılması hâlinde müsabaka durdurulur ve hata düzeltilinceye kadar beklenir.</p>
<p>Kurallar açık ve kesin. Bu kuralları, sözkonusu müsabakada görev yapan teknik komitenin değiştirme yetkisi var mıdır bilemiyoruz. Olduğunu da sanmıyoruz. Turnuvada kurallara aykırı olarak Elif Soytürk adına Elif Aybüke Yılmaz yarıştırılmış, ancak bu sporcu finale kalamadığı için belki de çok ciddi bir skandal yaşanmamıştır.</p>
<p>Şimdi bu olay nedeniyle bazı sorular soralım.</p>
<p>Elif Soytürk ne zaman sakatlandı? Sakatlığı nedir? Sakatlığına ilişkin tıbbi rapor var mıdır?</p>
<p>Bu sporcunun sakatlığı var idiyse neden kafileye dâhil edilerek Endonezya’ya götürüldü?</p>
<p>Kura çekimi öncesi sakatlandıysa neden müsabaka listesine adı yazdırıldı?</p>
<p>Kura çekiminden sonra sakatlandıysa neden yarışma kuralları gereği turnuvadan çekilme yerine adına başka sporcu yarıştırıldı?</p>
<p>Böyle bir risk nasıl ve neden alındı?</p>
<p>Bu olayı gündeme getiren, dünya sıralamasında önemli bir kariyeri olan antrenör <b>Seyfullah Kim Doman</b>’ın ulusal sporcu olan kızı <b>Rabiya Kim</b> bu nedenle federasyon disiplin kuruluna sevk edildi mi?</p>
<p>Taekwondo camiası ve spor kamuoyu, atletizm ve halterdeki doping skandallarıyla zedelenen uluslararası spor prestijimiz açısından bu soruların yanıtlarını merakla bekliyor.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-taekwondo-da-bir-garip-olay-daha.htm), [web.archive.org (arşiv bağlantısı)](http://web.archive.org/web/20131203061805/http://www.taraf.com.tr:80/haluk-cetin/makale-taekwondo-da-bir-garip-olay-daha.htm)
# Futbol geyiğine de ayar

*Haluk Çetin 07.12.2013*

<div class="yazi"><p>Ülkemizde her şeye ayar verildiği gibi halkımızın müthiş bir teveccühüne mazhar olan, sosyo-ekonomik sorunlardan arındıran, adeta ulusal toplu bir terapi hizmeti sunan televizyon futbol geyik programlarına bile ayar çekilmeye başlanıyor.</p>
<p>Bunun işareti, futbol geyik programlarının belki de birincisi olan <b>Telegol</b>’ün, televizyon kanalının el değiştirmesi üzerine acilen yayından kaldırılmasıyla görüldü.</p>
<p><b><br/>Telegol</b> programında saatlerce ve gece yarılarına kadar futbol geyiğinin dibine vuruluyordu, ancak programın yıldızı konumundaki <b>Erman Toroğlu</b>, tarzıyla ve bu âlemde tek rakibi olan <b>Ahmet Çakar</b> dışında pek kimsenin değinmediği ya da değinemediği konulara girerek rahatsızlık yaratıyordu.</p>
<p>Program alanında bir numaraydı, reyting rekorunda en öndeydi ancak Erman Hoca bir türlü denetlenemiyordu.</p>
<p><b><br/>Erman Toroğlu</b> ve <b>Ahmet Çakar</b>’ın tarzları ve üslupları eleştirilebilir ancak bir spor adamı olarak şunu açıkça belirtmeliyim; bu iki insan hakem ve maç bağlama ilişkilerinin en yoğun olduğu dönemlerde hiçbir pisliğe bulaşmadan hiçbir kirli ilişkiye girmeden dürüstçe ve yüreklice hakemlik yapmışlardır.</p>
<p>Bu bakımdan, tarzlarını ve üsluplarını beğenmesek de, katıldıkları programların geyiklerine rağmen bizim için yorumları değerli ve önemlidir.</p>
<p>Bu sadece bizim için değil hemen hemen her futbolsever ve futbol paydaşı için de böyledir.</p>
<p>Futbolda aktif olarak görev yaptığımız dönemde gözlemcilerin hakem raporlarını <b>Erman Toroğlu</b> ve <b>Ahmet Çakar</b>’ın yorumlarını öğrendikten sonra yazdıklarını biliyoruz.</p>
<p>Gerek <b>Erman Toroğlu</b>, gerekse <b>Ahmet Çakar</b> kirlenen futbolumuzda eyyama kaçmadan dosdoğru yorum yapan insanlar.</p>
<p>Bu insanların katıldığı programların engellenmesi kabul edilemez.</p>
<p>Bu engellemeleri yapanlar, kirliliğe hizmet etmiş olurlar.</p>
<p><b><br/>Telegol</b> programının yayınlandığı kanalı aldığı söylenen şov dünyasının yeni altın çocuğunun misyonu nedir tam olarak bilinmiyor ancak ilk icraatı bu konuda ipuçları vermeye başladı.</p>
<p>Bu yeni altın çocuk Batı ülkelerinin televizyon kanallarındaki hazır programların kötü taklitlerini yaparak zirveye tırmandırıldı.</p>
<p>Sonunda bir televizyon kanalı sahibi yapıldı. Sahip olduğu kanal ile halkımızı sürekli neşelendirip eğlendireceği beyanlarını vermeye başladı.</p>
<p>Müthiş bir hizmet gerçekten.</p>
<p>Demokrasi, insan hakları ve hukuk sorunlarının çözülmediği, hâlen faşist bir zihniyetin yaptığı anayasanın yürürlükte olduğu, en temel kamu hizmetlerinin halka parayla dayatıldığı, dolaylı vergilerle, kamu ihaleleriyle halkın resmen soyulduğu, anayasal hakların kullanılmasının polis şiddetiyle bastırıldığı, halkın ikiye bölündüğü, politikacıların bu bölünmeyi sürekli besleyerek insanların birbirinden nefret eder hâle getirildiği, geleceğe umutla ve güvenle bakılamadığı, ekonomik gelişmede şahlandık, uçuyoruz palavralarına karşın gelir dağılımı orantısızlığının korkunç boyutlarda olduğu, halkın ezici bir çoğunluğunun ekonomik büyümenin sağladığı ranttan pay alamadığı, borçla yaşadığı, halkının en az yüzde altmışının kendini güvende hissetmediği, dolar milyarderi sayısına yeni on kişinin daha eklendiği, kirli futbolun üzerinde oturulduğu, sporda şiddetin önlenemediği bir ülkede cidden bir masalcıya ve neşelendiriciye acilen ihtiyaç var elbette.</p>
<p>Bu altın çocuk önemli ve değerli misyonuyla tarihe geçecek.</p>
<p>Bu arada <b>Telegol</b> programını yayınlayacak babayiğit kanal olup olmadığını de merakla bekleyeceğiz.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20131210015914/http://taraf.com.tr:80/haluk-cetin/makale-futbol-geyigine-de-ayar.htm)
# Her şeyin en iyisini bilen yorumcular (!)

*Haluk Çetin 14.12.2013*

<div class="yazi">Nasıl ve hangi kriterlere göre tercih edildiklerini bilemediğimiz futbol naklen yayın müsabaka yorumcuları çarşamba gecesi Galatasaray- Juventus müsabakasında yine engin bilgileriyle ekran başında bizleri ihya ettiler.<br/><br/>Bu arada öncelikle Galatasaray takımını ve tüm camiayı bu başarıdan dolayı kutlarız.<br/><br/>İlginçtir, bu tür müsabakalara yorumcu olarak çıkarılan hemen hemen her şahıs, o andan itibaren her şeyin en iyisini ve doğrusunu bilen biri havalarına girip ahkâm kesmeye başlıyor.<br/><br/>Müsabaka eğer uluslararası bir turnuvaysa zaten maşallah müsabaka spikerleri izleyenleri milli gaza getirip adeta cihada davet ederek öncelikle aleyhimizdeki hakem kararlarının hep kasıtlı ve taraflı olduğu vurgusunu yapmayı ulusal bir görev sayıyor.<br/><br/>Bizler de ekran başında farklı bir müsabaka izlediğimizi sanıp depresyona giriyoruz.<br/><br/>Çarşamba gecesi oynanan müsabakaya yoğun kar yağışı nedeniyle ara verildiğinde yine hemen tüm yorumcular ve spiker bu kararda da kasıt aramaya başladılar.<br/><br/>Yok, bu şartlarda müsabaka tatil edilemezmiş, benzer koşullarda çok müsabaka oynanmış vs.<br/><br/>Bu tür taraflı ve yüzeysel yorumlar cidden sıktı artık.<br/><br/>Tüm spor spikerlerine ve yorumculara(!) bir çağrıda bulunalım.<br/><br/>Taraflı ve yüzeysel söylemlerde bulunmayın ve yorum yapmayın lütfen. Zekâmızla da alay etmeyin.<br/><br/>Bu müsabaka Galatasaray’ın yarıştığı gurubun en kritik müsabakasıydı. Bu müsabakayı alan tur atlayacaktı. Bu kritik müsabakada saha çizgilerinin net olarak görülememesi nedeniyle hatalı hakem kararı sonrası yaşanabilecek tartışma hâlinde acaba tepkiler nasıl olacaktı? Hele bir de bu hatalı karar Galatasaray’ın aleyhine olsaydı neler olurdu acaba?<br/><br/>Müsabaka esnasında başlayan şiddetli kar yağışı müsabakanın oynanmasına çok ciddi engel oluşturdu.<br/><br/>Müsabakaya verilen ara esnasında da yetersiz saha görevlisi, teçhizat ve araç gereç nedeniyle de saha hazır hâle getirilemedi.<br/><br/>Müsabaka tarihinden birkaç gün önce hava tahmin raporları bilindiği hâlde gerekli önlemlerin alınmadığı çok net ve açık biçimde görüldü.<br/><br/>Burada gazetecilik ve yayıncılık ilkeleri bakımından asıl eleştirilmesi gereken Galatasaray kulüp yöneticileri ve stat görevlileri olması gerekirken müsabakaya ara verip tatil eden hakemlerin ve UEFA yetkililerinin eleştirilmesi ne kadar etik ve doğru?<br/><br/>Spikerler ve yorumcular objektif, tarafsız, doğru, mantıklı, hamasetten ve kışkırtıcılıktan uzak yayıncılığı ne zaman benimseyecek acaba?<br/><br/>Bu müsabaka hakkında karar veren kişilerin kariyerine, uzmanlığına ve deneyimine saygı duyma gibi bir nezaket yoksunluğunu kabul etmek mümkün değil.<br/><br/><h3>2010-2011 SEZONU ŞAMPİYONLUĞU MAHŞERDE BELİRLENECEK GALİBA</h3>Tahkim Kurulu Trabzonspor’un 2010-2011 sezonu şampiyonluk itiraz talebini reddetti. TFF henüz kesinleşmemiş olmasına rağmen yargının, UEFA Disiplin Kurulu’nun ve CAS’ın kararlarıyla ters düşerek Trabzonspor’un talebini reddetti.<br/><br/>Yargı kararı yerel mahkeme kararı doğrultusunda kesinleştiğinde TFF yönetiminin ne yapacağını merakla bekliyoruz.<br/><br/>Sanırız yine hep olduğu gibi Başbakan’dan talimat bekleyerek gerekeni yapacaklar.<br/><br/>Başbakan’ın da işi zor; bir tarafta milyonlarca Fenerbahçe taraftarı diğer tarafta koskoca Trabzon şehri ve Trabzon dışındaki yüzbinlerce Trabzonspor taraftarı.<br/><br/>Yaklaşan seçimler öncesi işi çok zor.<br/><br/><br/><b>halukcetin@hotmail.com</b><br/><br/>
</div>

Kaynak: [taraf.com.tr](http://www.taraf.com.tr:80/haluk-cetin/makale-her-seyin-en-iyisini-bilen-yorumcular.htm), [web.archive.org (arşiv bağlantısı)](http://web.archive.org/web/20131216041806/http://www.taraf.com.tr:80/haluk-cetin/makale-her-seyin-en-iyisini-bilen-yorumcular.htm)
# Yolsuzluk hikâyelerinin sportif versiyonları

*Haluk Çetin 21.12.2013*

<div class="yazi">Yaklaşık 50 yıldır gündemimizden düşmeyen, alıştığımız, kanıksadığımız, yaşamımızın ayrılmaz bir parçası hâline gelen yolsuzluk hikâyeleri yine her yanımızı sardı.<br/><br/>Sporumuz da futbol hariç 2004 yılına kadar doğrudan devlet kontrolünde, 2004 yılından itibaren de özerklik ve bağımsızlık görüntüsüyle devlet kontrolünde olduğundan keyfiliğin ve yolsuzluğun sportif versiyonları da gündemden hiç düşmedi.<br/><br/>2004 yılına kadar spor federasyonları kamu mevzuatına tabi kamu kurumu olan spor teşkilatına bağlıydı, keyfilik ve yolsuzluk fazla yaygın olmamakla birlikte hiç eksik olmadı.<br/><br/>2004 yılından itibaren gerçekleştirilen spor federasyonları özerkliği uygulamasıyla keyfilik ve yolsuzluk hikâyeleri daha yoğun ve yaygın biçimde konuşulmaya başladı.<br/><br/>Spor federasyonları seçim mevzuatındaki özerklik aldatmacasıyla inisiyatif ve kontrol tamamen spor teşkilatındadır.<br/><br/>Spor federasyonları başkanlık seçimlerinde spor teşkilatının istemediği birinin birkaç istisna dışında federasyon başkanı olması olanaksız gibidir.<br/><br/>Spor teşkilatının istemi dışında kazara seçilen federasyon başkanlarının bütçe kısıntısı ve teftiş dayatması gibi mekanizmalarla karşı karşıya bırakıldığı iddiaları çok konuşulmaktadır.<br/><br/>Kamu kaynağından, bütçeden; göstermelik seçimlerle belirlenen federasyon yönetimlerine kaynak aktarılarak bu kaynaklar uygun mevzuat ile özel hukuk hükümlerine göre harcanmaktadır.<br/><br/>Kamu kurumlarına memur olarak girebilmek için sınav şartı arandığı hâlde kamu kaynaklarının tahsis edildiği toplam 63 spor federasyonuna elemanlar, federasyon başkanı ve spor teşkilatı üst düzey yöneticilerinin isteği ve talebi doğrultusunda doğrudan alınmaktadır.<br/><br/>Kamu kaynakları baypas yöntemiyle özel yöntemlerle harcanmaktadır.<br/><br/>Asıl çarpıcı olan ve inanmak istemediğimiz iddia ise spor federasyonları yönetimlerinin yaptıkları ihale ve harcamalarda siyasi tercih ve kayırmaların olduğu, buna uymayan federasyon yönetimlerinin bütçelerinde kısıntı yapıldığı ve teftiş mekanizmasıyla istifaya zorlandığıdır.<br/><br/>Son on yılda spor federasyonları uluslararası organizasyon yarışına girdi. Her branşta tüm Dünya, Avrupa şampiyonalarına ve büyük turnuvalara aday olduk.<br/><br/>Alınan her Dünya, Avrupa şampiyonası ve büyük turnuva ilave spor tesisi inşaatı ve harcama demek olduğundan bu harcamalar yandaş müteahhit ve firmalar için yeni iş olanağıydı.<br/><br/>Son on yılda ülkemizde yapılan uluslararası şampiyonalar ile ilgili olarak harcamaların çok şişirildiği iddiaları sürekli konuşuldu.<br/><br/>Bu organizasyonlardan en çarpıcısı ise 2011 yılında Erzurum’da yapılan Dünya Üniversitelerarası Kış Oyunları idi.<br/><br/>Bu şampiyonada harcamaların aşırı şişirildiği, ihalelerin siyasi baskı sonucu belirli kişilere verildiği, danışmanlık adı altında siyasi tercihlerle bazı kişilere yüzbinlerce lira ödendiği, bir bakanın oğlunun gizli ortağı olduğu bir inşaat firmasına ihale verildiği gibi çok çarpıcı iddialar sürekli konuşuldu ancak bu iddialar için hiç inceleme ve denetleme yapılmadı.<br/><br/>Bir diğer yaygın söylenti ve iddia ise bir bakanın kayınpederinin arkadaşının oğlunu genel müdür yaptırarak bu genel müdürlük işlerini işaret ettiği kişilere verdirmesi.<br/><br/>Ne diyelim inansak da inanmasak da bu söylenti ve iddialar çok yaygın. Bağımsız ve tarafsız denetim yapılmadığı sürece kamu vicdanı rahatlamayacak.<br/><br/><br/><b>halukcetin@hotmail.com</b><br/><br/>
</div>

Kaynak: [taraf.com.tr](http://www.taraf.com.tr:80/haluk-cetin/makale-yolsuzluk-hikayelerinin-sportif-versiyonlari.htm), [web.archive.org (arşiv bağlantısı)](http://web.archive.org/web/20131223045756/http://www.taraf.com.tr:80/haluk-cetin/makale-yolsuzluk-hikayelerinin-sportif-versiyonlari.htm)
# 2014 yılına umutlu ve iyimser girmek istiyoruz

*Haluk Çetin 28.12.2013*

<div class="yazi"><p>On günden bu yana yaşadığımız devlet ve hukuk skandallarına, rezaletlerine ve sporumuzun malum sorunlarına rağmen 2014 yılına umutlu ve iyimser girmek istiyoruz.</p>
<p>Gençlik ve Spor Bakanlığı’na yeni atanan Sayın <b>Akif Çağatay Kılıç</b>’a naçizane tavsiyelerimiz var, tabİi lütfedip dikkate alırsa genç bakandan beklentilerimiz de var. Umarız bizi yanıltmaz.</p>
<p>Sayın Bakan, bu sütunda defalarca dile getirmeye çalıştığımız sporumuzun ve futbolumuzun sorunlarına akılcı ve kalıcı çözümler üretin lütfen.</p>
<p>Sporumuzun sorunlarının çözümüne hep yapıldığı üzere tepeden değil, tabandan başlayın. Bu sayede kaynak israfının önüne geçersiniz.</p>
<p>Öncelikle sporumuzun sağlıklı bir altyapı ihtiyacı için ulusal spor politikası oluşturun.</p>
<p>Spor kültürü, bilinci ve altyapısı ilköğretim okullarında başlar. Ne yazık ki ülkemizde eğitim sistemi sporun önünde en büyük engel. İlköğretim okullarının yüzde yetmişinde spor tesisi yok, altyapı, spor organizasyonları, okul-kulüp işbirliği yok.</p>
<p>Akıl ve mantık dışı; çocuklarımıza, velilere adeta eziyet ve işkence etmeye programlı eğitim sistemimiz de oluşturulacak spor politikası ile düzelme eğilimine girer belki.</p>
<p>Oluşturacağınız akılcı ulusal spor politikası, acil ihtiyacımız olan toplumsal barışa doğrudan katkıda bulunacaktır.</p>
<p>Spor politikası sadece spor tesisi yapmak demek değildir. Önceliğimiz spor bilinç ve kültürü olmalıdır.</p>
<p>Sporda şiddet sadece yasayla önlenemez. Sporda şiddetin sosyolojik boyutu için uzun vadeli makro politikalar üretin.</p>
<p>Yıllardır konuşulan spor kulüpleri kanununu yürürlüğe koymak için gerekenleri acilen yapın. Futboldaki kirliliği iyi bir kulüpler yasası ve etkili ilave düzenlemelerle en aza indirebilirsiniz.</p>
<p>Spor teşkilatı ve spor federasyonları hakkındaki keyfilik ve usulsüzlük iddialarını, sistemin parçası olmuş kişilere değil tarafsız ve bağımsız görevlilere inceletin.</p>
<p>Spor federasyonlarının seçim mevzuatında, özerklik ve bağımsızlık kavramlarına tamamen aykırı olan, seçim sonuçlarını etkileyecek düzeydeki memur delegelerin emirle oy kullanması komedisine son verin.</p>
<p>Spor teşkilatı üst düzey görevlilerinin yönetsel ve sportif kariyer ve niteliklerine öncelik verin.</p>
<p>Doping rezaletine akılcı çözümler üretin.</p>
<p>Dopingi adeta teşvik eden sporcu ve antrenör ödül sistemine akılcı çözümler bulun.</p>
<p>Spor eğitimini ciddiye alın, spor eğitiminin kalitesini artırın. 15 günlük kurslarla yandaşlara antrenör belgesi dağıtılmasına izin vermeyin.</p>
<p>Spor öncelikle okullarda ve kulüplerde yapılır. Okul ve kulüp işbirliğini sağlayın.</p>
<p>Mevcut durumda ilgili branşta her şeyi üstlenmiş durumda olan ancak sadece para harcayan bir kurum hâlindeki spor federasyonlarının sonuçta üst organizasyonları düzenleyen kurumlar olduğu gerçeğiyle misyonlarını yeniden belirleyin.</p>
<p>Oluşturacağınız ulusal spor politikasıyla, spor teşkilatı, yerel yönetimler ve okul işbirliğini, koordinasyonunu, sistemli ve kalıcı biçimde hayata geçirin. Bu sayede spor alanları yaratıp, betonlar arasına sıkışmış kitlelere spor yapma olanakları yaratın.</p>
<p>Gençlerimizi anlamaya çalışın, ayrıştırıcı, dışlayıcı, ötekileştirici, cepheleştirici, kamplaştırıcı politikalara izin vermeyin lütfen.</p>
<p>Sayın Kılıç yeni yılda sizden beklentilerimiz kısaca bunlar.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-2014-yilina-umutlu-ve-iyimser-girmek-istiyoruz.htm), [web.archive.org (arşiv bağlantısı)](http://web.archive.org/web/20131229190447/http://www.taraf.com.tr:80/haluk-cetin/makale-2014-yilina-umutlu-ve-iyimser-girmek-istiyoruz.htm)
# Güce tapan sporcularımız, antrenörlerimiz, hakemlerimiz

*Haluk Çetin 04.01.2014*

<div class="yazi"><p>Büyük futbolcu <b>Rıdvan Dilmen</b>’in <b>Fenerbahçe</b>- <b>Kayserispor</b> müsabakasında, Fenerbahçe taraftarlarının hükümet aleyhine yaptıkları tezahürattan çok rahatsız olup bunu kınaması ve Başbakan’a övgüler düzmesi ülkemizde sporcuların, antrenörlerin ve hakemlerin bir iki istisna dışında sürekli iktidar sahiplerinden, güçten yana olması, iktidar sahiplerini alkışlaması, övmesi geleneğini gündeme getirdi.</p>
<p>Bizim sporcularımız, antrenörlerimiz, hakemlerimiz hep egemen güçten yanadırlar. Mesleki, demokratik örgütlenme gibi en temel ve çağdaş haklarını bile aramaktan acizler maalesef.</p>
<p>Burada hemen ömrünün büyük bir bölümünü futbolcuların örgütlenmesi için mücadeleye ayıran ancak ne yazık ki yeterli destek bulamayan sevgili <b>Metin Kurt</b>’u saygı ve özlemle anmadan geçmeyelim.</p>
<p>Yine mevcut sisteme aykırı tavırlarıyla eski Fenerbahçeli futbolcu sevgili <b>Kemalettin Şentürk</b>’ü de saygıyla analım.</p>
<p>Binlerce sporcu ve antrenör arasından sadece iki istisna.</p>
<p>Mesleki örgütlenmeyi beceremeyen ve buna cesaret bile edemeyen sporcular ve antrenörler egemen güce tapınma ve övgü yarışıyla bireysel kazanımlar peşinde koşup duruyorlar.</p>
<p>Antrenörlerin önemli bir çoğunluğu egemen güç temsilcilerinin peşinde koşarak onlardan alacakları destekle bir takım çalıştırma fırsatı kolluyorlar.</p>
<p>Antrenörlük yapamayan eski sporcular da yazılı ve görsel medyada yorumculuk için etkili destekler peşindeler.</p>
<p>Siyasi iktidarlar da bu yapıyı icraatlarıyla teşvik ediyor.</p>
<p><b><br/>Hakan Şükür</b> olayı buna en son tipik örnek. Hakan Şükür iktidar partisi milletvekilliğine ilaveten bol kazançlı televizyon yorumculuğu gibi tatlı hayat sürerken işler ters dönünce hemen bu ekstra kazançtan mahrum bırakıldı.</p>
<p>Dünyada çok örneklerini gördüğümüz bazı ünlü sporcuların toplumsal sorunlar karşısındaki kişilikli, cesur ve saygın aykırı tavırlarını bizim sporcularımızda göremiyoruz.</p>
<p>Son günlerde çok çarpıcı biçimde yaşadığımız, hukuk, demokrasi, insan hakları, sağlık, eğitim, çevre, yolsuzluk, sporun temel sorunları gibi konularda popüler sporcular demokratik ve yasal yollardan etkin söylemlerde bulunsalar ne kaybederler acaba?</p>
<p>Sporcuların ya da antrenörlerin spor müsabakaları esnasında muhalif tavır takınmalarını, ya da spora siyasi görüşlerini karıştırmalarını kastettiğimiz anlaşılmasın. Bunu savunmuyoruz elbette.</p>
<p>Antrenörlerin mesleki sorunları ve demokratik dayanışma ve örgütlenmesi için çaba gösteren birini gören, duyan var mı? Mevcut futbol antrenörleri derneği de TFF ile birlikte açtığı kurs ve seminerlerden katılımcıların ücretlerini tahsil etmekle meşgul.</p>
<p>Bu konuda seyircilerin sporculardan daha fazla duyarlı ve ileride olduğunu vurgulayalım.</p>
<p>Spor federasyonları seçimlerinde oy kullanan delegeler içinde sporun asli unsuru olan sporcu,antrenör ve hakemlerin toplam sayısı yüzde on bile değil.</p>
<p>Sporun asli unsurları spor yönetiminde etkin değiller. En demokratik, doğal ve temel haklarını kullanamıyorlar. Buna ilaveten bu bozuk sistemi sürdüren egemen güçlere kişisel çıkarlar için tapınıyorlar.</p>
<p>Bu örgütsüzlük, demokratik hak arama ve dayanışma yoksunluğu sonucu sporcu, antrenör ve hakemler spor dışı unsurlar tarafından yönetilmeye mahkûm olmaktan, çok hoşnut ve memnunlar galiba.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-guce-tapan-sporcularimiz-antrenorlerimiz.htm), [web.archive.org (arşiv bağlantısı)](http://web.archive.org/web/20140106232108/http://www.taraf.com.tr:80/haluk-cetin/makale-guce-tapan-sporcularimiz-antrenorlerimiz.htm)
# Hak verilmez alınır

*Haluk Çetin 18.01.2014*

<div class="yazi"><p>Antalya’da geçtiğimiz hafta yapılan TSYD seminerinde bazı hocalar tarafından dile getirilen futbolumuzun sorunları hakkındaki görüş ve öneriler için en uygun yanıt bu olmalı sanırım.</p>
<p>Hak verilmez alınır. Gerçi bu sosyal kural bize çok yabancı ama yine de ısrarla vurgulayalım dedik.</p>
<p>İşin ilginç yanı da, yıllardır şikâyet edilen bu bozuk ve kirli sisteme entegre hocaların geç de olsa sistemi eleştirmeleri.</p>
<p>Bu hocaların hemen hepsi aktif, profesyonel ve lisanslı futbolculuk döneminden sonra antrenörlük, teknik direktörlük yapan kişiler. Yani futbolun gerçek emekçileri ve sahipleri.</p>
<p>Futbolun gerçek emekçileri ve sahipleri ne yazık ki futbolun yönetiminde yoklar. Ne kulüp yönetimlerinde ne de federasyon yönetimlerinde...</p>
<p>Kulüp ve federasyon yönetimlerinde olmadıkları gibi bu yönetimlerin seçimlerinde etkileri ve inisiyatifleri de yok.</p>
<p>Bu sütunda defalarca dile getirmeye çalıştığımız üzere, futbolcular ve antrenörler mesleksel örgütlenme gibi çağdaş ve temel bir hak olan dayanışmayı hiç denemedikleri ve beceremedikleri için daha çok şikâyet ederler.</p>
<p>Şimdi soralım; ey eski futbolcular, şimdinin hocaları şikâyet ettiğiniz futbolumuzun mevcut hâlinde sizin hiç mi sorumluluğunuz ve katkınız yok?</p>
<p>Birilerinin çıkıp size futbolda yönetim ve söz hakkı vermesini umuyorsanız daha çok beklersiniz.</p>
<p>Bize göre sizler futbolumuza çare olamazsınız. Pasif, duyarsız ve sisteme entegre hâlinizle bu sistemin bir parçası oldunuz.</p>
<p>Futbolumuzun yeni yüzlere, reformcu, dinamik yeni kuşaklara ihtiyacı var.</p>
<p>Sizin bu aşamada yapabileceğiniz en faydalı iş, yeni ve dinamik kuşakları desteklemektir.</p>
<p>Boştayken ağzınızdan bal akıyor ama kovulmuş bir teknik direktör arkadaşınızın yerine göreve başlayınca sesiniz kesiliyor.</p>
<p>Boştayken farklı bir tavır sergileyip takım çalıştırırken kaybettiğiniz maçlarda hakemleri suçluyorsunuz.</p>
<p>En doğal ve temel hakkınız olan futbol yönetiminde hiçbir etkiniz yok.</p>
<p>Bu arada Milli Takım Teknik Direktörü de futbolumuzun sorunlarını dile getirerek reformdan, devrimden söz etmiş. </p>
<p>Değerli hocam, futbolumuzun sorunlarını detaylı olarak bilmeyen yok. Çözüm için harekete geçmek için de çok geç kalmadınız mı?</p>
<p>Kaldı ki futbolumuzun temel sorunlarının çözümü için tek başına ne sizin ne de federasyonun gücü yeter. Futbol ve spor sorunlarımız sosyo-ekonomik sorunlarımızın doğal bir sonucu. Acil demokratik, hukuk ve insan hakları sorunlarımız çözülmeden ekonomimiz de sporumuz da sağlıklı bir yapıya kavuşamaz.</p>
<p>Futbolumuzun sorunlarının çözümü ülke spor politikasıyla doğrudan bağlantılı.</p>
<p>Bunun için Gençlik ve Spor Bakanlığı öncülüğünde hükümetin akılcı bir ulusal spor politikası belirlemesi gerek. Eksik olan ulusal spor politikası, spor bilinç ve kültürü.</p>
<p>Bu yapılmadan sporumuzda sağlıklı bir altyapı ve sistem kurulamaz. Ülkemizde sporun önündeki en büyük engel, akıl ve mantık dışı bozuk eğitim sistemimiz.</p>
<p>Hoca ayrıca, benden bir tane daha gelmez kıymetimi bilin demiş.</p>
<p>Hocanın Başbakan’la yakınlığı biliniyor. Başbakan da dilediği yasayı çıkarma alışkanlığıyla gereğini yapsın.</p>
<p>İki maddelik bir yasa çıkartılarak, <b>Fatih Terim</b>’in futbolda tek yetkili olduğu, her emrinin ânında yerine getirileceği, yerine getirmeyenlerin cezalandırılacağı hükümlerine yer verilsin.</p>
<p>Bu yasayla futbolumuz çağ atlasın. Hocamıza da euro üzerinden her yıl zamlı ve ekstra primli ömür boyu ücret ödensin.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-hak-verilmez-alinir.htm), [web.archive.org (arşiv bağlantısı)](http://web.archive.org/web/20140119215513/http://www.taraf.com.tr:80/haluk-cetin/makale-hak-verilmez-alinir.htm)
# Kış sporlarında yerimizde sayıyoruz

*Haluk Çetin 25.01.2014*

<div class="yazi"><p>Rusya’nın Sochi kentinde 7-23 Şubat tarihleri arasında yapılacak olan 22. Kış Olimpiyat Oyunları’na ülkemizi temsilen kaç sporcunun katılacağını merak edip sorduk.<br/><br/>Yedi dalda yapılacak olan Kış Olimpiyat Oyunları’na kayak ve buz pateninde toplam altı sporcu ile katılacağımız, buz hokeyi dalında ise 2014 Olimpiyat Oyunları’na zamanında müracaat edilmediği için katılma hakkımızı kaybettiğimiz bilgisine ulaştık.</p>
<p>2002 Kış Olimpiyatları’na üç, 2006 Olimpiyatları’na altı ve 2010 Olimpiyatları’na beş sporcuyla katıldığımız dikkate alındığında kış sporlarında yıllardır bir ilerleme sağlayamadığımız ve deyim yerindeyse yerimizde saydığımız çok açık.</p>
<p>Buz Hokeyi Federasyonu’nun mevcut yönetiminden önceki yönetim tarafından süresinde müracaat edilmediği için bu dalda 2014 Kış Olimpiyatları baraj ve katılma hakkımızı yitirmişiz.</p>
<p>İşin ilginç yanı bu ihmal için spor teşkilatı sorumlular hakkında hiçbir işlem başlatmamış.</p>
<p>Kayak, buz pateni ve buz hokeyi federasyonlarına kamu kaynağından yılda artan oranlarla ortalama toplam 10 milyon tutarında bütçe tahsis ediliyor.</p>
<p>Son üç Kış Olimpiyat Oyunları’na katılan sporcu sayısına baktığımızda bu bütçelerin etkin, verimli ve amacına uygun harcandığı konusunda kuşku oluşuyor.</p>
<p>Bu sütunda defalarca dile getirmeye çalıştık. Erzurum’da 2011 yılında yapılan Dünya Üniversitelerarası Kış Oyunları için yaklaşık 600 milyon tesisler, 250 milyon da organizasyon giderleri (yanlış okumadınız 250 milyon organizasyon giderleri) olmak üzere 850 milyon harcama yapıldı.</p>
<p>Bu çok yüksek harcamalar için özellikle de organizasyon harcamaları için yaygın iddialar hakkında hiç bir inceleme yapılmadı.</p>
<p>2011 yılında Erzurum’da gerçekleştirilen bu harcamalarla Palandöken Kayak Merkezi’nin kapasitesi uluslararası standartlara uygun hâle getirilerek, 12’si kesintisiz olmak üzere 28’er km’lik pistler, atlama kuleleri, kayaklı koşu tesisleri yapıldı, telesiyej tesisleri yenilenip kapasitesi artırıldı, suni kar yapma olanağı sağlandı.</p>
<p>Ayrıca halen Erzurum’da atıl durumda iki adet buz hokeyi, bir buz pateni, bir curling ve bir short track tesisi bulunmakta.</p>
<p>Kayseri Erciyes Kayak Tesisleri’nin ve pistlerinin kapasitesi sürekli büyütülüyor. Uludağ ağırlıklı olarak ticari bir merkez olmasına rağmen kayak sporuna uygun tesislere sahip.</p>
<p>Sarıkamış ve Ilgaz sınırlı kapasiteleriyle kayak sporcularının kamp ve antrenman ihtiyacını karşılıyor.</p>
<p>Özellikle kayak sporunda tesis ve parasal yönden mevcut şartlarda çok ciddi sıkıntı yok ancak buna rağmen sonuç yetersiz.</p>
<p>Kış sporlarında Ocak 2014 itibariyle faal sporcu sayılarına baktığımızda durum şöyle: Kayakta 1295 kadın, 3149 erkek olmak üzere toplam 4444; buz hokeyinde 342 kadın, 707 erkek olmak üzere toplam 1049; buz pateninde 504 kadın, 444 erkek olmak üzere toplam 948.</p>
<p>Dört iklimi birarada yaşayan, yüzde altmışı genç olmak üzere 76 milyonluk bir ülkede üç branşta sporcu sayıları böyle.</p>
<p>Tüm branşlarda lisanslı ve faal sporcu sayılarına baktığımızda da durum şöyle.</p>
<p>833.712 kadın, 1.935.740 erkek olmak üzere toplam 2.768.740 lisanslı sporcu.</p>
<p>103.494 kadın, 174.882 erkek olmak üzere toplam 278.376 faal sporcu.</p>
<p>76 milyonluk ülkede bu kadar yatırıma ve harcamaya rağmen faal sporcu sayısı 278.376.</p>
<p>Sanırız yoruma gerek yok.</p>
<p>Son yıllarda yapılan uluslararası büyük organizasyonların ve özerk, bağımsız (!) spor federasyonlarının harcamalarına ilişkin ciddi iddiaların incelenmesi hâlinde bu çok çarpıcı olumsuz sonuçların yanıtlarını bulabiliriz  eğer istenirse.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/haluk-cetin/makale-kis-sporlarinda-yerimizde-sayiyoruz.htm), [web.archive.org (arşiv bağlantısı)](http://web.archive.org/web/20140126024938/http://www.taraf.com.tr:80/haluk-cetin/makale-kis-sporlarinda-yerimizde-sayiyoruz.htm)
# Sportif yolsuzluk hikâyeleri

*Haluk Çetin 01.02.2014*

<div class="yazi"><p>Bu sütunda defalarca dile getirmeye çalıştığımız sportif yolsuzluk ve usulsüzlük iddialarını Gençlik ve Spor Bakanı'nın dikkatine sunmak istiyoruz.</p>
<p>Spor federasyonlarına bütçeden tahsis edilen kamu kaynaklarının harcanmasında çok ciddi usulsüzlükler olduğuna ilişkin iddialar var.</p>
<p>Bu iddialar şöyle:</p>
<p>• Spor federasyonlarının bazı harcamalarının şişirilmiş ve hayalî olduğu;</p>
<p>• Bu iddialar hakkında, son dönemde en yaygın olanı kitlelere spor yaptırmakla görevli bir federasyon ile su sporlarıyla ilgili bir federasyonunun hayali ödemelerinin bulunduğu;</p>
<p>• İşaret edilen firmalara iş verilmesi koşuluyla spor federasyonlarının bütçe miktarlarının artırıldığı, buna uymayan federasyonların bütçelerinin kısıldığı;</p>
<p>• Belirli firmalarla spor malzemeleri satın alımı için anlaşma yapılıp, federasyonların ve il müdürlüklerinin bu firmalara ödeme yapmalarının istendiği;</p>
<p>• Spor federasyonlarını denetlemekle görevli kişilerin federasyonların yurtdışı seyahatlerine gönderildiği,</p>
<p>• 2012 Londra Olimpiyatları’ndan sonra spor federasyonlarının performanslarını denetlemek için oluşturulan sportif değerlendirme ve geliştirme kuruluna, spor federasyonlarının organizasyonları ihalelerini alan bir firma sahibinin üye olarak atandığı;</p>
<p>• Yurtiçi ve yurtdışı uçak bilet ücretlerinin değerinin çok üzerinde olduğu;</p>
<p>• Satın almaların aynı firmalardan yapıldığı, organizasyonların da sürekli aynı firmalara verildiği.</p>
<p>Umarız Gençlik ve Spor Bakanı bu yaygın iddiaları ciddiye alıp tarafsız kişilere incelettirir.</p>
<p>AKP iktidarı ilk iki döneminde sporda çağdaş bir örgütlenme politikası izledi. Spor federasyonlarını özerkleştirdi. </p>
<p>Spor yönetiminde devletçilik uygulaması gibi çağdışı bir sistemi de modernize etme girişimleri 2007 seçimlerinden sonra spordan sorumlu bakan değişikliğiyle son buldu.</p>
<p>2007 seçimlerinden sonra görevlendirilen spordan sorumlu bakanın görevde kaldığı iki yıl boyunca en önemli icraatı Gençlik Ve Spor Genel Müdürü’nü görevden uzaklaştırma çabaları oldu. Bunda başarılı oldu ancak kısa bir süre sonra AKP'den istifa ederek parti değiştirdi.</p>
<p>2011 seçimlerinden sonra da AKP iktidarı sporda özerklik ve bağımsızlık politikasını terk edip Gençlik ve Spor Bakanlığı’nı kurarak sporda devletçiliği tercih etti. </p>
<p>2011 seçimlerinden sonra göreve gelen bakanın da en önemli icraatı, adeta iktidarda parti değişikliği olmuş gibi mevcut görevlilerin nerdeyse tamamını görevden almak oldu.</p>
<p>12 yılda yaşanan bu çelişkili politikalar sonucu elbette spor teşkilatında ve yönetiminde istikrar tesis edilemedi.</p>
<p>Bu istikrarsızlık bağlamında kamu kaynaklarının tahsis edildiği spor federasyonlarının özerklik ve bağımsızlığı sürdürülmek istendi ancak bu amaç hiçbir şekilde gerçekleşemedi.</p>
<p>Spor federasyonlarının seçimlerinin tamamen spor teşkilatının kontrol ve inisiyatifinde olması ve ödeneklerinin yine spor teşkilatı bütçesinden tahsis edilmesi nedenleriyle özerklik ve bağımsızlık pratikte gerçekleşmedi.</p>
<p>Spor federasyonlarında demokratik özerklik ve bağımsızlık gerçekleşemedi ancak bu şeklî görüntüyle kamu kaynaklarının tahsis edildiği spor federasyonlarının harcamalarının özelleştirilmesi hem spor teşkilatınca hem de spor federasyonları yönetimlerince benimsendi.</p>
<p>Ancak sonuç hiç de spor kamuoyu vicdanını tatmin edemediği gibi spora tahsis edilen kamu kaynakları da etkin kullanılamadı.</p><b>
<p><br/>halukcetin@hotmail.com</p>
<p></p></b> 
</div>

Kaynak: [taraf.com.tr](http://www.taraf.com.tr/haluk-cetin/makale-sportif-yolsuzluk-hikayeleri.htm), [web.archive.org (arşiv bağlantısı)](http://web.archive.org/web/20140202173549/http://www.taraf.com.tr/haluk-cetin/makale-sportif-yolsuzluk-hikayeleri.htm)
