# Şiir ‘günlük gazete’ye hulûl ediyor

*Cahit Koytak 01.06.2009*

<div class="taraf_structure_2col_1zq">
<div class="margen_n">



 <p>- bir hayalet değil, değil de, efendimiz, <br/>yine de mezardan kalkmış biri, bu! <br/>yahut, böyle bir mizansen seçmiş, <br/>Zamanın Ruhu, <br/>Hamlet’in babasından kinaye, <br/>bu, tacını, tahtını, halkını ve belki <br/>aklını yitirmiş ihtiyar kral için. <br/><br/>- bekleyip göreceğiz, Güzel Sözlerin Cini, <br/>Şiir’in, bu perdede kimi ve neyi oynadığını, <br/>bekleyip hep birlikte göreceğiz <br/>bu gazete köşesinde, sayende. <br/>bak, bak! gözlerini ışığa alıştırıyor şimdi; <br/>belki birazdan konuşacak ve biz de öğreneceğiz <br/>daha çoğunu, onun hakkında düşündüklerimizin. <br/><br/>- benim gördüğüm şu ki, efendimiz, <br/>mezardan kalkmış biri olmasa bile, <br/>morgdan kaçmış bir ölü, bu. <br/>hani ölü olmasa bile, bazı <i>eski </i>şairlerin <br/>öyle olduğunu söyleyip, dükkânlarını <br/>siftahsız kapatmalarına sebep bildikleri, <br/>dirisine lanet okumaktan bezgin halkın da, <br/>ölüsüne rahmet okumayı yeğlediği, biri. <br/><br/>- ‘morgdan kaçmış ölü!’ lafı, biraz abartılı gelse de kulağa, <br/>metafor olarak parlak görünüyor, <br/>aferin sana, Güzel Gözlerin Cini! aferin sana! <br/>çünkü bak, morg olmasa bile morgu aratmayan <br/>şu, cismi ruhundan soğuk şiir çevrelerinin, <br/>ruhu cisminden çukur şiir dergilerinin, <br/>ruhu da cismi gibi mıy mıy mıy mıy, soğuk nevale, <br/>şu kendi yazıp, kendi okuyan ve ancak kendi anlayan, <br/>kendini emip, okşayıp duran şuara taifesinin <br/>dilinden ve çenesinden kurtarıp paçasını, <br/>“biraz ışık! biraz ışık! biraz hava! biraz hayat!” <br/>diyerek, arkasına bakmadan kaçan <br/>ve dipten doruğa yenilenip de <br/>iliklerine kadar dirildikten sonra <br/>geri dönmek için, varlık âlemlerine, <br/>çarşıya, pazara, diskoya, stadyuma, <br/>yani yaşayanların, yaşayan ruhların arasına, <br/>hayat dolu bir gazetenin bir köşeciğine <br/>canını atmak isteyen Zaman’ın kendisi, bu! <br/><br/>- ‘Zamanın Ruhu’ dersiniz ya siz hep, <br/>işte o, efendimiz, işte o, bana kalırsa!<b><i> <br/><br/>Topal Saksağan’ın Şarkısı</i></b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5825.htm), [web.archive.org (arşiv bağlantısı)](http://web.archive.org/web/20090821171222/http://www.taraf.com.tr:80/makale/5825.htm)
# Günlük gazete, cesur şiir, gündelik destanı hayatın...

*Cahit Koytak 08.06.2009*

<div class="taraf_structure_2col_1zq">
<div class="margen_n">



 <p>Beş yüzyıl yaşarmış kargalar. Yaşasınlar! <br/>Ölümün at uşağı mıyım ki ben, <br/>Onunla mezardan mezara dolaşa dolaşa <br/>Ulaşıvereyim, kargalar gibi <br/>Beş yüz bilmem kaç yaşına! <br/>Toprağın kalbiyim ben, sevgili okur, <br/>Hayatın aklı ve zamanın ruhu! <br/><br/>Beni tanımlamak mı istiyorsun sen de, ey şair? <br/>Peki fakat, ben yokum ki görünürlerde! <br/>Beni kendinde ara, kendinde, dostum! <br/>Ama önce kendini bul, önce kendini! <br/>Sonra beni bana arat, <br/>Beni bana buldur! <br/>Beni sende yarat! <br/><br/>Önce sen içini aç ki bana, <br/>Aynada benim yüzüm görünsün! <br/>Ben tur dağındaki ateş olayım, <br/>Sen, yol sormaya gelen Musa ol ki, <br/>Oyunun tadına varalım, <br/>Gerçeğin tadına varalım, <br/>Şiirin tadına varalım! <br/><br/>Gönlünün tellerini sen ger, <br/>Akordunu sen yap, <br/>Ama çalgıyı benim elime ver, <br/>Benim elime ver ki, <br/>Oturup senin şarkılarını çalayım sana <br/>Ve senden çoğalanlara, <br/>Ve kargalara ve kuzgunlara... <br/><br/>Yel değirmenleriyle mi dövüşeceksin, <br/>Haber uçur bana, haber uçur, <br/>Gecikmem, güzel efendim, gecikmem asla, <br/>Dövüşe yetişemesem de hani, <br/>Kavgaya katılmasam da, <br/>Bando mızıka kurup <br/>Naşını kaldırmaya geleyim bari! <br/><br/>Geleyim de, kargalarla, kuzgunlarla beraber <br/>Beş kere beş yüz yıl, belki daha fazla, belki daha uzun, <br/>Belki daha ince, belki daha yoğun, <br/>Belki Homer’in bir günü kadar, <br/>Yahut Rumî’nin üç günü kadar, <br/>Yahut Shakespeare’in beş günü kadar <br/>Mezarının başında bekleyeyim! <br/><br/>(15 Temmuz 2008 - 5 Haziran 2009)<b><i> <br/>Yeni Başlayanlar İçin Metafizik</i></b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5937.htm), [web.archive.org (arşiv bağlantısı)](http://web.archive.org/web/20091021163354/http://www.taraf.com.tr:80/makale/5937.htm)
# Cansıkıntısından oturup darbe planları yapan, asker, sivil bütün generaller için dostça öneriler *

*Cahit Koytak 15.06.2009*

<div class="taraf_structure_2col_1zq">
<div class="margen_n">



 <p></p><p><font size="1"><i>Gökçe cesaretiyle Türkiye’nin ve Türkiye’deki gazeteciliğin önünde yeni bir dönemi başlattığına inandığım, ALPER GÖRMÜŞ’e ve ‘NOKTA’ dergisinin öteki emekçilerine…</i>   <br/></font><br/>Bakın komutanım, herkes gibi benim de sizin <br/>                                             için ilk aklıma gelen: <br/>her biriniz onar bin ağaç dikin, yüzer bin ağaç <br/>                                                                        dikin! <br/>yahut kırmayı, kırdırmayı yüreklerinizin   <br/>       kaldıramayacağı iç ve dış düşman, <br/>bölücü eşkıya yahut ana baba vatan evladı <br/>         sayısı kadar ağaç dikin, ağaç dikin ki, <br/>adınızla anılan korular ve ormanlar kaplasın geleceğimizi,   <br/>                                                                      mezarlıklar ve çöller yerine…   <br/><br/>Bakın size söz, o zaman o korularda, o ormanlarda, <br/>ölüm nedir, unutmak nedir bilmeyen rüzgârlara <br/>şarkılarımla, sonsuza kadar adınızı anarak uğuldamayı   <br/>                                                                           öğretmek benden!   <br/><br/>Her biriniz ayrı bir mevzide, ayrı bir geçitte   <br/>                                    cinlere perilere tuzak, meleklere pusu kurmak yerine, <br/>bir bahçe, bir bağ yeşertin ki, cinsi adınızla anılacak <br/>elma ağaçları, kiraz ağaçları, badem ağaçları yükselsin   <br/>                                                                    geleceğimiz için <br/>mezarlık servileri ve şehitlik anıtları yerine…   <br/><br/>Bakın size söz, o zaman o bahçelerde <br/>ölüm nedir, unutmak nedir bilmeyen dereciklere <br/>şarkılarımla sonsuza kadar adınızı anarak çağıldamayı  <br/>                                                                            öğretmek benden!   <br/><br/>Sözgelimi, garnizondaki kışlalar kalsın yerli yerinde, fakat <br/>zihinlerinizdeki kışlaları yatılı mekteplere çevirin bence, <br/>resim atölyelerine, müzik atölyelerine, şiir atölyelerine… <br/>kıt’aları gezici tiyatro truplarına, talimgâhları şenlik alanlarına… <br/>ki, adınızla anılan korku dönemleri, yıkım dönemleri yerine, <br/>coşku çağları gelsin, çiçeklenme çağları insanlık için… <br/>dar baharlar, upuzun kışlar, karanlık ‘zaman tünelleri’ yerine,   <br/>                                                               ışık yolları, ışık köprüleri en uzak galaksilere…   <br/><br/>Askerde çocuklarımıza öldürme sanatından önce   <br/>                                                       ve ondan daha sıkı, daha ince, <br/>düşmanla konuşmanın, gülüşmenin, barışmanın   <br/>                                                     ve sevişmenin yollarını öğretin, eğer biliyorsanız; <br/>komşuya güvenmenin ve güven vermenin   <br/>                                          ‘vatan kurtarmak’tan <b>**</b>daha <i>güvenli</i>, daha erdemli <br/>ve daha kahramanca olduğunu öğretin onlara,   <br/>                                                                   eğer biliyorsanız, <br/>öğretin ki, kucağı gök kadar derin,   <br/>                                                   tebessümü yeryüzü kadar geniş <br/>ve bir erken bahar sabahı gibi, <br/>ölülere mezardan kalkma hevesi veren altın dönemler gelsin.   <br/><br/>Bakın size söz, üç bin, belki belki beş bin yıl sonra, <br/>Merih’te ya da Neptün’de, bir sarı zeybek gösterisi için, <br/>Figaro yahut Kerem’le Aslı operası için turneye çıkan <br/>Mehmetçiğe, Hans’a, Coni’ye ya da Lu Sin’e  <br/>                                                           adınızı şarkılarımla, sonsuza kadar, <br/>en uzak yıldızlarda en deli rüzgârlara fısıldamasını   <br/>                                                                         öğretmek benden!   <br/><br/>Başka neler mi yapılabilir? Mayınları temizleyin, mesela! <br/>Suriye sınırındakileri kastetmiyorum, tamam,   <br/>                                                             onları siviller yapsın; <br/>ben aklınızın sınırlarına döşenmiş mayınları kastediyorum <br/>kalbinizin sınırlarına döşenmiş olanları <br/>ve kafalarlarınızla kalpleriniz arasına   <br/>                                           döşenmiş olanları en çok da… <br/>vehimleri, önyargıları, takıntıları kastediyorum… <br/>kazıyın onları kazıyın onları kazıyın ya da   <br/>                                              uzaktan berhava edin şenlik fişekleri gibi; <br/>ve girin korkmadan, heyamolalarla, çığrışmalarla<br/>                                                                         ikinci gençliğinize, <br/>görevden sağ dönen gençlerle beraber; <br/>sonra ikinci çocukluğunuza, her gün harçlığının yarısını <br/>savunma bütçesi denen kabadayıya vermek zorunda   <br/>                                                               olmayan çocuklarla beraber...   <br/><br/>Ve bütün bu mucizevi şeylerden sonra kafalarınızda   <br/>                                                                      ve ruhlarınızda hâlâ <br/>hâki mıntıkalar gözüküyorsa, gözetleme kuleleri,   <br/>                                                dikenli teller, mayınlı hatlar falan, <br/>herkes için bahar göçüp gitmeden sonsuza kadar, <br/>oraları hiç değilse rüzgârlara açın, yağmurlara açın, <br/>kuşlara, arılara, kelebeklere açın, <br/>iyi huylu cinlere, perilere ve meleklere <br/>ve şarkılara ve türkülere ve uzun havalara <br/>ve bir dilden ötekine değişmeyen büyük ülkülere,   <br/>                                                                    büyük düşüncelere…   <br/><br/>Ve bakın, görün o zaman, onlara, şarkılarımla, <br/>adınızı anarak çığrışmasını belletmek benden! <br/>Size söz diyorum, söz! Ve bu söz, bir saray şairinin değil, <br/>akredite bir ‘yatılı’ şairin de değil, <br/>ebediyete yol öyküleri yazan, yol şarkıları yakan   <br/>                                                                    yoksul bir şairin sözü.   <b><br/><br/><font size="1">*</font></b><font size="1">Şiirin ismi, yalnızca “CANI SIKILAN GENERALLER İÇİN ÖNERİLER”olabilirdi. Fakat, ara sıra canları sıkılsa da, demokrasiye ve hukuka bağlı kalan saygıdeğer generallerimize yönelmiş, kastedilmeyen anlamlar çıkarılmasına meydan vermemek için, şiire, uzunlukta nerdeyse şiirin kendisiyle yarışan böyle tatsız tuzsuz bir isim verilmek zorunda kalındı</font><b><br/><br/><font size="1">**</font></b><font size="1"> Burada tırnak içinde geçen <b>‘vatan kurtarmak’</b> sözüyle, kimilerinin mevhum ve muhayyel tehlikeler öngörerek, bir siyasi enstrüman olarak başvurdukları manipülatif‘vatanseverlik’ söylemine işaret edilmektedir. Yoksa, bu dizelerin yazarı için,gerçek tehdit ve tehlikelere karşı vatanı korumaktan ve kollamaktan ve Tanrı korusun,başa geldiğinde, vatanı saldırganların ya da işgalcilerin elinden kurtarmak için ölümü göze almaktan daha erdemli bir tutum olamaz. Bu açıklama bu şiiri peşin yargı ve düz mantıkla değerlendirme hatasına düşebilecek kimseler içindir.</font></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/6072.htm), [web.archive.org (arşiv bağlantısı)](http://web.archive.org/web/20091026034336/http://taraf.com.tr:80/makale/6072.htm)
# ‘Geçip giden’  için son şarkı

*Cahit Koytak 22.06.2009*

<div class="taraf_structure_2col_1zq">
<div class="margen_n">



 <p>Hangi ülkede her akşam, ama her akşam, <br/>                                                         haberlerle, <br/>Horoz ibiğini andıran şapkası, <br/>Sünnet çocuklarını aratmayan yaldızlı <br/>                                                    kostümüyle, <br/>Bakışlarında ne inanç, ne görkem, ne zekâ, <br/>Hâza cuntacı bir paşa, parmağını sallaya sallaya <br/>                                                                        halka, <br/>Geçip gidiyorsa oturma odanızdan <br/>Ve iştah miştah bırakmıyorsa sizde, <br/>Yani ne var olma sevinci içinizde, <br/>Ne onurunuzla yaşama ve yatağınızda ölme <br/>                                        güvencesi, o ülkede... <br/>İşte orası Türkiye’dir. Herkesin Türkiye’si değil <br/>                                                                          ama, <br/>Hazretin kafasına ya da kışlasına, <br/>Çok çok brifing salonuna sığacak kadar küçük, <br/>                                                                   küçücük türkiye! <br/><br/>Hangi ülkede her akşam, ama her akşam, haberlerle, <br/>Tavus kuşunu andıran kocaman, koskocaman <br/>                                                          bir yakayla süslü hil’ati <br/>ve Hammurabi’nin kanun tabletlerini aratmayan <br/>                             ciddi mi ciddi, laik mi laik yüz hatlarıyla, <br/>Bakışlarında ne bilgi, ne hikmet, ne de zekâ, <br/>Hâza darbeci bir yargı mensubu <br/>           orta parmağının sırtıyla tıklayıp geçiyorsa, ekrana, <br/>Ve huzur muzur bırakmıyorsa sizde, <br/>Yani ne adalet inancı, ne yurttaşlık kıvancı, <br/>                    ne de özgürlük umudu, yaşarken o ülkede... <br/>İşte orası Türkiye’dir. Herkesin Türkiye’si değil ama, <br/>Yasa kitabına, nezaret odasına, pek pek adliye binasına <br/>                                                  sığacak kadar küçük türkiye! <br/><br/>Hangi ülkede geceler boyu sonu gelmeyen oturumlarda <br/>Ak saçlı, ak sakallı mektep hocaları, <br/>Sıkışınca, öyle, göz kaş işaretiyle falan değil ha, <br/>Kameraya bakaraktan açıkça ve utanıp sıkılmadan <br/>Çağırıyorsa bir kısım silahlı <i>cinleri</i> görev başına, <br/>Ve ilimmiş, irfanmış, sizin olsun, <br/>Tırnak kadar düşünme hevesi, <br/>Tırnak kadar bilme, keşfetme ve yaratma cesareti <br/>                                           bırakmıyorsa genç zihinlerde, <br/>Orası Türkiye’dir. Herkesin Türkiye’si değil elbet, <br/>Çalıntı tezlere, ikna odalarına, <br/>Çok çok <i>‘kamusal alan kuramı’</i>na <br/>                                         sığacak kadar küçük türkiye! <br/><br/>Hangi ülkede, olacak olanlar, olmadan önce, <br/>İrin dolu bir idrar tüpü ne kadar derinse <br/>İşte o kadar <i>‘derin’</i> harekât birimlerinde devletin, <br/>En ince trükleri, en basit replikleriyle <br/>Çekim senaryoları halinde bire bir planlanabiliyorsa... <br/>Hangi ülkede, olacak olanlar, olmadan önce <br/>Sokakta çocukların (ekranda büyüklerin) <br/>Hırsız polis oyunlarında, çete oyunlarında <br/>                                                bire bir sahnelenebiliyor <br/>Ve iş, üretim, pazar <br/>                   ne emekçide umut, ne girişimcide güven <br/>                                                                       bırakıyorsa... <br/><br/>Hangi toplumun tepesine inmesi planlanan darbe <br/>İnmeden haftalarca, bazen aylarca önce <br/>Öyle gizli reklamlarla falan da değil, <br/>Kınsız, kılıfsız fallik tehditler, <br/>                                   ayıp el kol hareketleriyle <br/>Sekiz sütuna manşet, davullarla zurnalarla, <br/>Geliyorum ulan, geliyorum! diyerek <br/>‘Vatansever’ jargonuyla diz kırıp nara atıyor <br/>Ve ne onur duygusu, ne öz saygısı, <br/>Ne de yurt sevgisi bırakıyorsa sizde, işte orası. <br/><br/>İşte orası, zambiya, gambiya, uganda falan değil, <br/>Ali babanın hindi<i> </i>çiftliği de değil, <br/>Türkiye’dir, efendiler, Türkiye! <br/>Ama herkesin Türkiye’si değil, kuşkusuz, <br/>Küçük kafalara, kalın kafalara, dar kafalara <br/>                             sığabilecek kadar küçük türkiye! <br/>Poyrazköy’e mühimmat, İsviçre’ye para, <br/>Neoconlara bilgi taşıyan valizlere <br/>           ya da çantalara sığabilecek kadar küçük, <br/>                                                           küçücük türkiye! <br/><br/>Ve geçip giden’in şarkısı bu, geçip gidenin, <br/>                                      ve gelmesi önlenemeyen’in <br/>Ama korkma, sen dar kafalı, darbe yanlısı politikacı, <br/>Sen de, dar kafalı, darbe tetikçisi gazeteci, <br/>                                                 korkmayın ikiniz de! <br/>Çünkü siz daha bir süre kalacaksınız. <br/>Hatta, demokrasinin, Büyük Demokrasi, <br/>Türkiye’nin, herkesin Türkiye’si olabilmesi için <br/>                    belki sonuna kadar hep kalacaksınız, <br/><br/>Ama, bundan sonra, öyle, kolay iş yok ikinize de <br/>Artık bulduğunuz işi kapacaksınız; <br/>Biriniz, sözgelimi, Sincan’daki tank mezarlığında <br/>                                                              muhtarlık, belki, <br/>Biriniz, ‘Eski silah arkadaşları’ meyhanesinde <br/>                                               barmenlik yapacaksınız. <br/>Nasıl da yakışır ama bu, nasıl da yakışır size! <br/><br/>Kendini keşfetti çünkü, Türkiye, <br/>İçine tüm insanlığı alacak kadar büyük olduğunu, <br/>İnsan ayağı basmış, basacak her karış toprağı gibi <br/>                                                                     yeryüzünün. <br/><br/>Yahut işte o kadar büyük olabileceğini keşfetti, <br/>                                                                  Tanrıya şükür, <br/>      Küçük kafalara, güdük kafalara <br/>                           sığmayacak kadar büyük! <br/>      Çürük kafalara, hödük kafalara <br/>                           sığmayacak kadar büyük!<b><i> <br/><br/>Yoksullar İçin Tezler</i></b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/6179.htm), [web.archive.org (arşiv bağlantısı)](http://web.archive.org/web/20091228051741/http://taraf.com.tr:80/makale/6179.htm)
# Siviller için marş yerine kanto

*Cahit Koytak 29.06.2009*

<div class="taraf_structure_2col_1zq">
<div class="margen_n">



 <p>kaleler senin için inşa edildi,<br/>senin için, serazat yürekli sivil,<br/>barbarlar için değil!<br/>kaleler, korkularınla seni<br/>kuşatmak için inşa edildi,<br/>korkularını dağıtmak için değil!<br/><br/>bayraklar senin için çekildi hisarlara;<br/>kanla boyanmış gömlekler, flamalar<br/>seni sarsmak, şaşırtmak<br/>ve ‘adam etmek’ için takıldı<br/>ucuna, mızrakların;<br/><br/>kapılar senin için sürgülendi;<br/>toplar, tüfekler, gülleler<br/>senin için istif edildi tabyalara,<br/>senin için, hercai yürekli sivil,<br/>barbarlar için değil,<br/>Vandallar için değil.<br/>Moğollar için değil<br/><br/>hudutlar senin için çizildi,<br/>senin için çekildi tel örgüler;<br/>mayınlar senin için döşendi hudutlara,<br/>yollara, yasalara<br/>kalplere ve kafalara...<br/><br/>seni çarpmak, kabartmak<br/>ve köpürtmek için yazıldı methiyeler<br/>dağlara, bayırlara.<br/>seni çarpmak, köpürtmek<br/>ve taşırmak için dikildi<br/>anıtlar meydanlara ve mezarlara...<br/><br/>gözcü kuleleri senin için dikildi,<br/>senin için atıldı köprüler,<br/>senin için, yumuşak yürekli sivil,<br/>senin için, iyi niyetli sivil,<br/>çelebi yürekli sivil,<br/>kötü niyetli komşular için değil,<br/>cinler için, şeytanlar için değil,<br/>yerdeki ve gökteki düşmanlar için değil!  <br/><br/>düşman da senin için icat edildi, çünkü,<br/>korku da senin için icat edildi,<br/>ölüm de senin için icat edildi,<br/>senin için, mangal yürekli sivil,<br/>şair yürekli sivil, sivil yürekli sivil, krallar için değil,<br/>sultanlar için değil,<br/>ağalar için değil,<br/>paşalar için değil!<br/><br/>Cahit Koytak / 30 Mayıs 2007<br/><b><i>Yoksullar İçin Tezler</i></b><i> </i>  </p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/6286.htm), [web.archive.org (arşiv bağlantısı)](http://web.archive.org/web/20091228070246/http://taraf.com.tr:80/makale/6286.htm)
# Fiziğin dili

*Cahit Koytak 06.07.2009*

<div class="taraf_structure_2col_1zq">
<div class="margen_n">



 <p>....<i> <br/>Sonra bir gün ruhu gene dirilir. <br/>Bu sefer de öyle olacaktır, umarım, <br/>Ama biraz korkuyorum işte. <br/>                            Şavkar Altınel</i> <br/><br/><br/>günlerdir ilk defa ruhumu nasılsa hatırladım <br/>uzanıp raftan indirdim onu, <br/>bir gözümü yumdum <br/>ve çatlaklardan birine dayayıp ötekini, <br/>neler olup bitiyor içerde, <br/>gözden geçirdim uzun uzun. <br/><br/>sonra kapağını açtım özenle <br/>ve söktüm teker teker bütün parçalarını. <br/>ayrı ayrı hatırlarını sordum hepsinin, <br/>tozlarını aldım, sildim, yağladım <br/>ve yerlerine taktım <br/>tek vida artırmadan. <br/><br/>çeki düzen vermiş oldum böylece <br/>günlerdir ilk defa, içimdeki uzaya da. <br/>yörüngesinden sapan yıldızları, <br/>sağda solda <i>‘âlemlere akan’</i> uyduları <br/>kollarına girip evlerine getirdim <br/>yahut işlerinin başına koydum, <br/><br/>hanlarda yan gelip yatan gezginleri/gezegenleri <br/>uykudan uyandırıp yola çıkardım, <br/>böyle, böyle, dağılıp gitmiş galaksileri <br/>yeniden bir araya getirdim <br/>ve biraz yaşlı, biraz antika bir saat gibi de olsa, <br/>yeniden çalışır duruma soktum evreni. <br/><br/>sonra da, yine günlerdir ilk defa <br/>kıyısında oturdum büyük şiirin <br/>ve logosun nasırlı ayaklarını <br/>çıkarıp akan suya daldırdım <br/>ve orada beklettim uzun uzun, <br/>ta ki evimi, işimi falan, yürünecek yolu <br/>                  ve yolların sonunu hatırlayıncaya kadar. <br/><br/>18 Haziran 2009 <b><i><br/>Yeni Başlayanlar İçin Metafizik</i></b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/6431.htm), [web.archive.org (arşiv bağlantısı)](http://web.archive.org/web/20091228051752/http://taraf.com.tr:80/makale/6431.htm)
# Güncellenmemiş ekonomi dersleri -II: Küresel kriz

*Cahit Koytak 13.07.2009*

<div class="taraf_structure_2col_1zq">
<div class="margen_n">



 <p>Lirizm aramayın bu şiirde, <br/>Ne de mucizevi kahkahalarını Mozart’ın! <br/>Çünkü, üç kuruş için yazıldığında bile, <br/>İyi şiirin, açık farkla, paradan daha uyumlu, <br/>Daha içe dokunan sesler çıkarabildiğini <br/>                                                 ispat için yazılmıştır.<br/><br/>Tanırım Adam Smith’i, <br/>Yukarı mahalleden olur kendisi; <br/>Şimdilerde yukarı cehennemde, çadır tiyatrosunda hazretin <br/>Temsillerden sonra sahneyi süpürmesine bakmayın, <br/>Mucid-i saniidir altın buzağının <br/>Ve onun memesine takılan şu ünlü süt sağma makinesinin. <br/><br/>Mezkûr alet bizimki gibi fukara ülkelerde <br/>Kitap mitap, dergi falan okumayan, <br/>Karnını, bulursa, gazete kağıdıyla doyuran, <br/>Ve dünün ezberini bugünküyle, bugünkünü de <br/>Yetmiş yıl öncekiyle harmanlayaraktan <br/>Memleketi, hiç değilse cennetin ahırına <br/>                                   çevirebileceklerine inanan <br/>Okuryazar sığırların beynine takılmıştır. <br/><br/>Makine deyip geçmeyelim, marifetleri anlatılmakla bitmiyor, <br/>Herkes fark etmeyebilir, ama dikkatle bakılırsa, mesela, <br/>Emici ağız takımı olarak bugüne bugün ona, <br/>İyiliği herkes için istediği tartışılmaz bu gazetede, <br/>Şu an festfutlandığınız bu edebî köşede, <br/>Yahut moda deyimle, bu ‘butik gökyüzü’nde <br/>Paranın yahut da gücün şeytanî şehveti yerine, <br/>Şiirin libidinal hayal gücü takılmıştır. <br/><br/>Ve bunun da, günümüzde medya sanatının <br/>Ne Tanrı, ne şeytan dayandırabildiği hedef kitlenin <br/>Kabuk üstüne kabuk bağlamış etobur beyni üzerinde, <br/>İpek hışırtısı yerine, okşayıcı sabah rüzgârı yerine, <br/>Ilık yaz yağmuru yahut sauna yumuşaklığı yerine <br/>Seksen numara zımpara kâğıdı etkisi yaratması <br/>Bir takım tellak ruhlu şairciklerde infial yaratmıştır. <br/><br/>Oysa, şiirden beklenen de zaten bu değil midir, sevgili okur? <br/>Birkaç on yıl erken koyulmak yola <br/>Ve adım adım bozarak büyüsünü <br/>           Musa Peygamber’in yaptığı gibi, <br/>                         hem kendinin, hem öteki büyücülerin, <br/>Kanallar açmak önünde, <br/>            halkın gözüyle beyni arasındaki <br/>                                  bilgi yollarında biriken cerahatin. <br/><br/>Ve iktisadî buhranlarda da, fırsat bu fırsat, <br/>Maaşsız, harcırahsız, tozlu yollarda, <br/>Açlığın tadını çıkarmak doya doya, <br/>Tıpkı bu yoksulun ve Roni’nin, <br/>Belki Sivilay <i>hanım</i> kardeşimizin, <br/>Belki de, fukara İsrail peygamberleri gibi <br/>Sürüsüne bereket, haftada bir gün yazan <br/>                          bütün <i>misafir sanatçıların </i>yaptığı gibi… <br/><br/>Öyleyse, lirizm arama bu şiirde, sen ey, bir yerine iki, <br/>İki yetmiyorsa, üç adet elli kuruşçuğuna kıyarak <br/>Koltuğunda bir yerine, inadına üç gazeteyle <br/>                 kahvelerde, cafelerde, amfilerde rüzgâr estirip de<i> <br/>Taraf</i>tarın şiirini bir türlü yazamayan okuyucu! <br/>Kusura bakma, ne çağıltılı neşidelerini bulabilirsin <br/>                                  bu şiirde, Davut Peygamberin, <br/>Ne mucizevi kahkahalarını Mozartın, <br/>Ne de ipeksi terennümlerini İsmail Dede Efendi’nin! <br/>Ama yine de hakkını yemeyelim şiir sanatının, <br/>Üç kuruş için sahneye çıktığı ve sadece ayaklarıyla tempo <br/>Tuttuğu zaman bile, açık farkla paradan daha uyumlu, <br/>Daha dokunaklı ezgiler çıkardığı <br/>İşbu misalde, icazı biemsal ve kemali ehliyetle <br/>Fakirâne bir kere daha dermeyan edilmiştir. <br/><br/>10 Temmuz 2009<b><i> <br/>Yoksullar İçin Tezler</i></b> kitabı</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/6531.htm), [web.archive.org (arşiv bağlantısı)](http://web.archive.org/web/20091228073133/http://taraf.com.tr:80/makale/6531.htm)
# Moğol paşası & acem şairi

*Cahit Koytak 20.07.2009*

<div class="taraf_structure_2col_1zq">
<div class="margen_n">



 <p>Moğol paşası sormuş acem şairine, <br/>“Baka, demiş, demirci kılıç yapar, <br/>Kargı yapar, saban demiri yapar, üzengi yapar; <br/>Asker kılıç sallar, korku salar, haraç toplar; <br/>Köylü ekmek yetiştirir ona, <br/>Kavaf potin, terzi don yetiştirir, <br/>Tüccar kârından hisse ayırır Hana, noyana. <br/>Peki sen ne yaparsın, be adam, <br/>Sen, şehrin zincirsiz delisi, <br/>Ne katarsın dünyaya, söyle bilelim, <br/>Ne alır, ne satarsın çarşı pazarda?” <br/><br/>“Ben mi, demiş acem şairi, ben ha! <br/>Ben, akıl denen madeni alırım önüme, amcacım, <br/>Onu çömlekçi çamuru gibi yoğurur, yoğurur, <br/>Demirci yaparım ondan, asker yaparım, köylü yaparım, <br/>Terzi yaparım, tüccar yaparım. <br/>Sonra aynı çamurun artanından, <br/>Onlar ne kadar aptalsa tam işte o kadar aptal, <br/>Onlar ne kadar hödükse tam işte o kadar hödük, <br/>Onlar ne kadar hırsızsa o kadar hırsız, <br/>O kadar yolsuz, o kadar gaddar <br/>Paşalar musallat ederim başlarına, <br/>Bir de takma kafalı padişah dikerim tepelerine, iyi mi! <br/><br/>Sonra döner, Zaman denen o ince mi ince, <br/>Akışkan mı akışkan kumdan <br/>Avuç avuç alırım, komutanım, <br/>Avuç avuç alır, kendi soluğumu katarım ona, <br/>Kendi ezgilerimi, kendi türkülerimi... <br/>Ve rüzgâr yaparım ondan, <br/>Bulut yaparım, yağmur yaparım, <br/>Bağlar, bahçeler, höyükler yaparım, <br/>Kaleler yaparım, kuleler dikerim, <br/>Şehirler kurarım, şehirler, uluslar, <br/>Umranlar, örenler, mezarlar... <br/><br/>Ve evire çevire, evire çevire bütün bunları, <br/>Kıssalara kıssa, destanlara destan, <br/>Masallara masal katarım. <br/>Sonra ne mi yaparım, amcacım, sonra ne mi yaparım? <br/>Gelip geçen yolculara, hacılara <br/>Krallara, gezginlere, çobanlara, <br/>Göçerlere, çetelere ve zorbalara <br/>Bu yaptıklarımı anlatır, anlatır da <br/>Caka satarım, amcacım, caka satarım. <br/>Benim yaptığım bu! dünyaya kattığım, yani... <br/>Ya sizinki, komutanım, ya sizinki?” <br/><br/>17 Temmuz 2009 <b><i><br/>Yoksulların ve Şairlerin Kitabı </i></b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/6638.htm), [web.archive.org (arşiv bağlantısı)](http://web.archive.org/web/20091222011449/http://taraf.com.tr:80/makale/6638.htm)
# ‘Büyük Sanat’

*Cahit Koytak 27.07.2009*

<div class="taraf_structure_2col_1zq">
<div class="margen_n">



 <p><i>Küçük akıl</i>, yaranmak için efendisine <br/>Bahçe kapısının önünden <br/>Kimseyi boş geçirmiyor; <br/>Hırlıyor her geçene, <br/>Havlıyor yan bakana.  <br/><br/>Büyük akılsa, bahçıvan olmayı koymuş <i>aklına</i>, <br/>O da bahçe kapısının önünden <br/>Kimseyi boş geçirmiyor, ama <br/>Meyve isteyene meyve, çiçek isteyene çiçek <br/><br/>Uzatmak için yapıyor bunu. <br/>Böyle böyle, ağaçta gölgelik ve cömertlik <br/>Olmayı öğrenecek, büyük akıl; <br/>Meyvede tazelik <br/>Ekmekte lezzet ve bolluk, <br/>Suda serinlik... <br/><br/>Böyle böyle, <i>büyük akıl olma</i>yı aşıp<i> <br/>Büyük sanat</i> olmayı öğrenecek, akıl; <br/>Kuş yerine, kuş katarı olmayı yani, <br/>At yerine, at yılkısı, <br/>Gül yerine, gül bahçesi... <br/><br/>22 temmuz 2009<b><i> <br/>Yoksullar İçin Tezler</i></b> kitabı <br/><br/><br/><br/><font size="4"><strong>‘Küçük Meslek’</strong></font> <br/><br/>Adaletin kurdun vicdanına kaldığı, <br/>Kurdun da kuyruğunu <br/>Ve vicdanını <br/>Post kavgasına kaptırdığı yerde <br/>Adalet olur mu? <br/><br/>Adaletin olmadığı yerde de <br/>Ağaçların meyve, arıların oğul, <br/>Koyunların kuzu vermekten, <br/>Kuşların havada, balıkların suda, <br/>Börtü böceğin yerde gezmekten, <br/><br/>Rüzgârların bulut gütmekten, <br/>Bulutların yağmur dökmekten, <br/>Yerin de ürün sürmekten <br/>Utandığını, arlandığını <br/>Bilmez mi, yüksek kadılar kurulu? <br/><br/>Bilip de haya etmez mi, <br/>Nasın gözünde, <br/>Hakkın, hukukun ve aklın dibinde, <br/>Mesleğin, düştükçe düştüğü, <br/>Battıkça battığı yerden? <br/><br/>23 Temmuz 2009<b><i> <br/>Yoksullar İçin Tezler</i></b> kitabı</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/6755.htm), [web.archive.org (arşiv bağlantısı)](http://web.archive.org/web/20091222011626/http://taraf.com.tr:80/makale/6755.htm)
# Bilmem Kaçıncı Tez

*Cahit Koytak 17.08.2009*

<div class="taraf_structure_2col_1zq">
<div class="margen_n">



 <p>düven taşından kanatlar yontalım kendimize <br/>abanoz ağacından kanatlar yontalım <br/>sonra kiraz ağacından <br/>sonra köknardan <br/>sonra ladinden <br/><br/>sonra daha hafif daha hafif <br/>daha uçumlu şeylerden <br/>mızrap vuruşundan ney nefesinden <br/>çığlıklardan ipeklerden <br/>kanatlar yontalım kendimize <br/><br/>kanatlar yelkenler yüzgeçler <br/>yahut yeleler ve toynaklar <br/>takalım aklımıza ve yüreğimize <br/>ve uçacak gökler koşacak vadiler <br/>bulalım hayal gücümüze <br/><br/>ve <i>onlar</i> daha varmadan gemileriyle korsanlarıyla <br/>rahipleriyle tüccarlarıyla lejyonlarıyla <br/>bizler çoktan şehirler kurmuş olalım <br/>ve iç içe dalga dalga umranlar umranlar umranlar <br/>ruhun henüz bilinmeyen galaksilerine <br/><br/>Kasım 2001<br/><br/><br/><br/><font size="4"><strong>Göğe Çıkarma</strong></font> <br/><br/>yaklaştık, yarenler, yaklaştık! <br/>talih yüzümüze güldü, <br/>bakın, uzayıp gidiyor merdiven, <br/>göğün kapıları açık <br/>ve bekçiler bizim köyden! <br/><br/>yürüyün işsizler, aşsızlar, aşksızlar, <br/>yürüyün ayaktakımı! <br/>melekler yukarı katlarda <br/>–şeytanlar daha da yukarılarda- <br/>beylerin hizmetinde, <br/><br/>bizi bekliyor göğün aşağı katında, <br/>doyurmak için karınlarımızı <br/>Tanrının Ramazan çadırı! <br/>ve kazan dairesi cehennemin <br/>ısıtmak için kemiklerimizi! <br/><br/>Kasım 2000 <b><i><br/><br/><font size="1">Yoksullar İçin Tezler</font></i></b><font size="1"> kitabı</font></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/6861.htm), [web.archive.org (arşiv bağlantısı)](http://web.archive.org/web/20091128095900/http://taraf.com.tr:80/makale/6861.htm)
# İşe Atla Gidip Gelme İsteği

*Cahit Koytak 24.08.2009*

<div class="taraf_structure_2col_1zq">
<div class="margen_n">



 <p>işe atla gidip gelmeyi hak ettirecek <br/>büyük düşünceler bulur <br/>büyük ‘proje’ler kurmayı başarırsan <br/>işe atla gidip gelmene <br/>patron ses çıkarmaz <br/><br/>ama işi ‘iş’ olmaktan kurtarıp <br/>oyuna çevirmek istiyorsan <br/>işi sahibinden çok süvarisine <br/>bağlanan küheylan gibi <br/>eğitmen gerekiyor <br/><br/>ona kokunu alınca eşinmesini <br/>şahlanıp kişnemesini <br/>ıslık çalınca tatar usulü <br/>nerde olursan ol <br/>koşup yanına gelmesini <br/><br/>kederinle çökmesini <br/>coşkunla kanatlanmasını <br/>ve sen ölünce de senin hayaletini <br/>yüzyıllarca sırtında taşımasını <br/>öğretmen gerekiyor <br/><br/><br/><font size="4"><strong>‘Metafizik’</strong></font> <br/><br/>Akıl beni uydulaştırmak istiyor <br/>Ve teleskopuyla <br/>Topuğumdan nişan alıyor bana. <br/>Ama ben her defasında <br/>Sıyrık almadan çıkmasını biliyorum <br/>Bu hain saldırıdan <br/><br/>Küçültüyorum çünkü kendimi <br/>Her sadmede biraz daha <br/>Küçültüyorum rolümü sesimi repliklerimi <br/>Biraz daha küçük bir muammaya <br/>Dönüşüyorum böylece <br/>Giderek samanlıkta iğneye <br/><br/>Ve hopluyor zıplıyorum <br/>Fokstrot yapıyorum <br/>Bachata yapıyorum gözlerinin önünde <br/>Burunlarının ucunda <br/>Hırslarından dizlerinin üstüne çöken <br/>Bu aklı keskin nişancıların <br/><br/>Onların akıllarının hızı bilimlerinin dili <br/>Ve yüreklerinin ritmiyle <br/>Onların ruhlarında <br/>Samanlıkta ve ip üzerinde <br/>Fing atıyorum resmen <br/>Fing atıyorum sizin anlayacağınız <br/><br/>Saman çöplerinin hepsi de <br/>Ben olabilirim, düşünsenize, <br/>Aynı anda hiç birisi de <br/>Saman çöpüyüm <br/>Yitik iğneyim <br/>Demir leblebiyim ben<b><i> <br/><br/>Yeni Başlayanlar İçin Metafizik</i></b> kitabı</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7001.htm), [web.archive.org (arşiv bağlantısı)](http://web.archive.org/web/20091128111138/http://taraf.com.tr:80/makale/7001.htm)
# Kitabın ‘Ortası’

*Cahit Koytak 31.08.2009*

<div class="taraf_structure_2col_1zq">
<div class="margen_n">



 <p>Tanrının kitabını okuyalım, okuyalım da hani, <br/>dönüp dönüp aynı sayfada, <br/>üstelik hiçbir şey anlamadan, <br/>aynı satırları geveleyip durmayalım, <br/>mandıralardaki <i>canlı</i> süt makineleri gibi... <br/>kırlara çıkalım, kırlara! <br/>dağ bayır dolaşalım, <br/>burnumuz kekik kokusunu alsın, <br/>reyhan kokusunu tanısın, <br/>ısırganı, rezeneyi, keşiş otunu... <br/><br/>lale, sümbül, ebe gömeci, <br/>hüsnüyusuf ve peygamber çiçeği... <br/>yerin kitabında göğü hecelemeyi <br/>öğrenelim, kardeşlerim, <br/>göğün kitabında da yeri! <br/>aklımız hayta keçiler gibi dalsın <br/>Bilgi ağacı’nın dallarına, yapraklarına! <br/>kalbimiz yaban tayları gibi, <br/>nalsız, gemsiz ve dizginsiz koştursun, <br/>yerin ve göğün çayırlarında! <br/><br/>ve ruhumuz... ruhumuz geçtiği yerlerde, <br/>dokunduğu şeylerde, öyle güzel, öyle ince işlenmiş <br/>ve bütünle öyle uyumlu izler, <br/>resimler, gölgeler, esinler <br/>bıraksın ki, yarenler, <br/><br/>Tanrı, “Ben söylememiş miydim size, <br/>‘yeryüzünde bir <i>kalfa</i> yaratacağım!’ diye?” <br/>buyurduğunda, “Ustalar Ustasıdır, Efendimiz, <br/>Ulular Ulusudur!” deyip kapanıversinler yere <br/>melekler, şeytanlar, cinler, periler.<b><i> <br/><br/>Yoksullar İçin Tezler</i></b> kitabı <br/><br/>----------------<br/><br/><br/><font size="4"><strong>Doksan Dokuz Dil Bilen Arı</strong></font> <br/><br/>Ah, yalnız balarısı! <br/>Tanrının küçük meleği, <br/>Tanrının büyük buluşu, <br/>Tanrının altın dizesi, <br/>Tanrının mısra-ı bercestesi! <br/><br/>Kanatlarına güç bahşeden esinden, <br/>Çiçeklerin, kokuların ve rüzgârların sesinden <br/>Lütfedip ara sıra <br/>Biraz da bu ihtiyara <br/>Aktaramaz mısın, kuzum? <br/><br/>Ama iğneni sokmadan, sakın ha, <br/>Onun titiro kalbine, <br/>Aksi mi aksi beyinceğizine, <br/>Sivri mi sivri diline, bir de! <br/>Ve başa da kakmadan, tabii.<b><i> <br/><br/>Tarlakuşunun Doğaçlamaları</i></b> kitabı</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7192.htm), [web.archive.org (arşiv bağlantısı)](http://web.archive.org/web/20091128111249/http://taraf.com.tr:80/makale/7192.htm)
# ‘Güç’ üzerine antitez: İnce şiir, ‘kalın’ bileği büker

*Cahit Koytak 07.09.2009*

<div class="taraf_structure_2col_1zq">
<div class="margen_n">



 <p>toprağını işleyip, altına, ipeğe, <br/>ekmeğe, şaraba ve şiire dönüştürmezsen, <br/>toprağını elinde tutamazsın. <br/><br/>halkına değer verip, güven verip <br/>onu gönendirmezsen, <br/>halkını yanında tutamazsın. <br/><br/>aklını kullanıp da, ‘değişerek diri kalan’ı, <br/>‘çürüyerek aynı kalan’dan ayıramazsan, <br/>aklını başında tutamazsın. <br/><br/>bilgiye bilgi, değere değer, <br/>neşeye neşe, umuda umut <br/>sevgiye sevgi katmasını, <br/><br/>kendini, bozup bozup, yeniden yapmasını, <br/>gönlünü ve ruhunu olmasa bile, <br/>aklını söküp, stepne takmasını, <br/><br/>bir tek hayattan iç içe sayısız hayat, <br/>bir tek rüyadan iç içe sayısız rüya, <br/>bir tek oyundan iç içe sayısız oyun, <br/><br/>sürü sürü tavşan, katar katar turna, <br/>ve biraz ders, çok az sonuç, <br/>çok çok az da yasa çıkarmasını, <br/><br/>rüzgârdan bilgi, yağmurdan zaman, <br/>sükûttan ezgi, balçıktan adam <br/>yaratmasını beceremezsen, <br/><br/>ne bilgiyi, ne zamanı, ne hayatı, ne sanatı, <br/>ne de kendini, evet, ne de kendini <br/>elinde tutabilirsin, bre devletlü! <br/><br/>kâr etmez kapıyı bacayı kilitli tutman, <br/>kale kale içinde tutman ruhunu, <br/>top tüfek yığman tabyalara, <br/><br/>donatman sokakları bayraklarla, flamalarla, <br/>ve inletmen yeri göğü <br/>marşlarla, komutlarla, sloganlarla, <br/><br/>ve yamaman devletin yıkık duvarlarını, <br/>devr-i Goebbels’den kalma <br/>paletli, namlulu aforizmalarla, <br/><br/>çare değildir, tükenmemen için <br/>ya da kapanmaman için yere, önünde er geç <br/>daha güçlünün değil, daha akıllının, <br/><br/>daha gürültücünün değil, daha marifetlinin... <br/>ve süpürmemen için, boğaz belasına, <br/>kendi vatanında, kendi çöplüğünde el kapısını; <br/><br/>hem de, hani, sen konuşurken <br/>iyi anlasın diye hanyayı konyayı herkes, <br/>iki yanında, arkanda, önünde, <br/><br/>lahitlerinden zorla kaldırılmış mumyalar gibi <br/>hazır tuttuğun şu manga manga <br/>üç tuğlu gölgelerinle... <br/><br/>3 Eylül 2009 <b><i><br/>Yoksullar İçin Tezler </i></b>Kitabı</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7294.htm), [web.archive.org (arşiv bağlantısı)](http://web.archive.org/web/20091128095909/http://taraf.com.tr:80/makale/7294.htm)
# Güzel dağlara, yoksul canlara, altın çağlara ‘operasyon’

*Cahit Koytak 14.09.2009*

<div class="taraf_structure_2col_1zq">
<div class="margen_n">



 <p>“Savaşmıyorsun sen, yalnızca ağıt yakıyorsun, <br/>                                                    oturduğun yerde. <br/>B<i>üyük sözler</i> söylemen kolay senin!” <br/>                                              diyebilirler sana. <br/>Oysa, işi, sahneye çıkaracak sancılı kişilikler, <br/>                                               serazat düşünceler <br/>Ve sarsıcı hikâyeler tasarlamak olan bir sanatçı, <br/>Yazgının <i>güç beğenir</i> çömezlerinden biri, <br/>                                        olsan da başka zaman, <br/>Ruhun, içinde gölgelerin dolaştığı bir tiyatro <br/>                                              çadırı değil şimdi; <br/>Bunca acı, bunca yara karşısında, olsa olsa <br/>                                          bir hastane çadırı belki; <br/>Aynı anda <i>dağın iki tarafı</i>nda birden olmak <br/>                                                                isteyen <br/>Biraz soyut, biraz kaçık bir hastane çadırı hem de... <br/>Ve yaralı duygularla dolup taşması da bu yüzden şiirlerinin. <br/> <br/>Ölümleri, kimsenin ne daha haklı, <br/>Ne daha üstün olduğunu göstermeye yaramayan, <br/>İki taraftan da, gencecik kurbanlardan her biri, <br/>Kuşkusuz, senin dizelerinden önce, Tanrının defterine <br/>Bitmemiş birer şiir olarak geçirildiler bile. <br/>Buna <i>‘şehit olmak’</i> deniyor, iki yanda da. Ve <i>Kozmik Ağaç </i><br/>Kanla dolu kıpkızıl<i> </i>yemişler veriyor, bu hikâyede; <br/>Cinler girivermişler bu ağacın içine, <br/>Ve kırıp geçiriyor, bu yüzden, ağacın dalları, birbirini. <br/>Ve kan yağıyor, <i>ağaç</i>’tan yeryüzüne ve senin şiirlerine. <br/>Yazgı mı bu? Tanrı mı istedi bunu? Tanrı ister mi, bunu? <br/><br/>Sana düşen, ey şair, kaleminle deşerek yerin ve göğün yaralarını, <br/>Sormak, sorulmamış olanı: Bütün kavgalar gerçekte, kardeş kavgası, <br/>Bütün savaşlar <i>iç savaş </i>değil mi, Kabil’den başlayarak?<i> <br/>İç savaş</i>, çünkü, önce kendi <i>içinde</i> başlıyor insanoğlunun <br/>Ve kasıp kavuruyor, morga çeviriyor önce kendi içini onun; <br/>Yaşayan ne duygu, ne değer, ne insan, ne tanrı bırakıyor orada. <br/>Sonra evi kırıp geçiriyor, sonra mahalleyi, <br/>Sonra bütün memleketi, sonra bütün bir var oluşu, <br/>Kurdu kuşu, dağı taşı, karayı denizi, bugünü yarını, gerçeği, düşü… <br/>Böyle değil mi ama, Allah’ım? <br/>Yukardan bakılınca, arşın oradan falan, böyle değil mi? <br/><br/>Ve <i>“son âsi ölünceye kadar!”</i> denerek çekilince bir kez <i>bombanın pimi</i>, <br/>Bir iki replik, bir iki sahne sonra, yoksul canların körcesine ve umutsuzca <br/>Masaya sürüldüğü kirli bir kumar oyununa dönüyor kavga. <br/>Oyuncularsa, ne yazgı, ne akıl, ne nedensellik…<i> <br/>Vatan</i> <i>sevgisi</i> kılığına bürünmüş <i>üstünlük kuruntusu</i>, <br/>Yasalarla kutsanmış <i>şiddet</i> <br/>Ve insan onuruna keyfince <i>kırmızı çizgiler</i> çeken <i>zorbalık…</i> <br/>Kareyi, <i>sorgulanamaz öldürme hakkı</i> tamamlıyor, doğal olarak. <br/>Şeytanın bu dört yamağı, bileklerine geçirip kasap kolçaklarını, <br/>İnsan kılığında oturuyorlar, <i>devlet</i> denen buzdan bir masanın etrafına. <br/>Ve krupiye <i>Ölüm</i>, kesip dağıtıyor onlara kanlı iskambilleri. <br/><br/>Dağın iki yüzünden de, büyük fikirler, yüksek ülküler için <br/>                                                                    vuruştuklarına inandırılan <br/>Gencecik kurbanların naraları, sonra çığlıkları, sonra iniltileri, <br/>Sonra da bir mayın çukurunda yahut bir mağarada sonsuza kadar <br/>Susup kalmaları, sinip kalmaları, düşürmüyor oyunun ateşini. <br/>Tersine, sessizlik arttıkça, kızışıyor, kirlendikçe kirleniyor oyun, <br/>Yükseldikçe yükseliyor oyunun potu. <br/>Ve sonuç: Kazanan yok, ölümden başka! <br/>Saçma olan bu işte, saçma olan bu! Saçma, alçakça ve ahlaksızca! <br/><br/>Yalnızca, o fidan canlardan, vurulup düştükçe biri, <br/>Bir derecik daha katılıyor, bir <i>ağıt</i> daha, <br/>Cehennemi söndürmek için,<i> Hawarlarla</i>, <i><br/>Şiwanlarla</i> yola koyulan<i> </i>anaların gözyaşı ırmağına. <br/><br/>Ve yürek paralayan bir öykücük daha ekleniyor, <br/>Bir Termofil, bir Kerbela, bir mayınlı tuzak <br/>Ve bir Kandil yahut Çırav Dağı kıyımı daha <br/>Hayatın çağıltısını bastıran o ırmağın, acılıktan içilmez sularına.” <br/><br/>10 Eylül 2009<strong><i> <br/>Yoksullar İçin Tezler</i> </strong>kitabı</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7421.htm), [web.archive.org (arşiv bağlantısı)](http://web.archive.org/web/20091128095913/http://taraf.com.tr:80/makale/7421.htm)
# Bayram sabahı

*Cahit Koytak 21.09.2009*

<div class="taraf_structure_2col_1zq">
<div class="margen_n">



 <p><i>          Elif ile Betül’e, öpücük yerine… </i><br/><br/>sabah ezanıyla uyandım; <br/>daha açmadan aklımın kapağını, <br/>dudaklarımdan dökülen sözler: <br/><br/>“şükürler olsun, şükürler, <br/>bugün korkularımdan önce uyandım! <br/>tasalarımdan önce uyandım; <br/>bugün kuşkularımın, <br/>kurtçuklarımın önündeyim!” <br/><br/>sonra kulak verdim ve anlamaya çalıştım: <br/>günün ışımasıyla sabahın müzik defterine, <br/>sabahın resim defterine, <br/>sonra şiir defterine <br/>altın sarısı ötüşleriyle, <br/>çivit mavisi ötüşleriyle, <br/>gül kırmızısı ötüşleriyle <br/>günün ilk desenlerini çizen <br/>sakaların, serçelerin, <br/>hatta kargaların bile <br/>demek istediği şu: <br/><br/>“şükürler olsun, şükürler, <br/>bugün erkenciyim, <br/>bugün korkularımdan önce uyandım! <br/>bugün kurtçuklarımın önündeyim!” <br/><br/>şükürler olsun, şükürler! <br/>dünden bugüne devrettiğim <br/>ne bir utanç, ne bir tasa, ne bir keder… <br/>bugün sevginin havarisiyim, <br/>umudun ve neşenin havarisi… <br/>bugün kınalı kuzuların, körpe karacaların, <br/>balık sürülerinin, turna katarlarının, <br/>nahırların, yılkıların içindeyim! <br/><br/>bugün herkesin yakası uyuyor yakama, <br/>herkesin gözlüğü gözüme, <br/>herkesin potini ayağıma! <br/><br/>bugün parça değilim, yama değilim, <br/>sökük değilim; <br/>bugün dikişsiz, yamasız bütünüm, <br/>ve her yerdeyim, her şeydeyim, herkesleyim, <br/>şükürler olsun, şükürler! <br/><br/><br/>Ocak 2001- 19 Eylül 2009 <b><i><br/><br/>Tarlakuşunun Doğaçlamaları</i></b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7543.htm), [web.archive.org (arşiv bağlantısı)](http://web.archive.org/web/20091209042810/http://taraf.com.tr:80/makale/7543.htm)
# Yüreğim parmağımın ucunda

*Cahit Koytak 28.09.2009*

<div class="taraf_structure_2col_1zq">
<div class="margen_n">



 <p><b><i></i></b>            Erken bir kutlama için, <br/>            Sevgili Zeynep’e ve Yıldıray’a, <br/><br/>Yüreğim parmağımın ucunda <br/>Ve dokunuyorum onunla senin <br/>Kiraz dudaklarına! <br/>Hissediyor musun sen de, <br/>Ben tam bunu yaptığımda, <br/>Sarhoş bir gök taşının <br/>Dünyayı sıyırarak <br/>Kayıp gittiğini tanrı’ya? <br/><br/>Yüreğim elimin ayasında: <br/>Okşuyorum onunla <br/>Elma yanağını senin, <br/>Çeneni, saçlarını! <br/>Hissediyor musun sen de, <br/>Ben tam bunu yaptığımda <br/>Dolunayın buluttan sıyrıldığını <br/>Ve avuçlarımıza sığacak kadar <br/>Küçüldüğünü, evrenin? <br/><br/>Yüreğim kulaklarımda: <br/>Göğsüne yaslıyorum başımı <br/>Ve dinliyorum onunla <br/>Sesini, yüreğinin! <br/>Hissediyor musun sen de <br/>Ben tam bunu yaptığımda <br/>Aşkın, kendi başıyla dövdüğünü, <br/>Dövdüğünü ve yıkıp geçtiğini <br/>Cennetin surlarını? <br/><br/>Yüreğim bakışlarımda <br/>Ve sonra kanatlarımda şimdi: <br/>Sarhoş bir güvercin gibi <br/>Dalıp giriyorum <br/>Onunla gözlerine, <br/>Ruhuna, <br/>Ruhun gök katlarına, <br/>Göğün saklı bahçelerine... <br/><br/>Ve yüreğim ağzımda, <br/>Yüreğim ağzımda, evet, <br/>Ve korkuyorum şimdi, <br/>Korkuyorum, uçmayı <br/>Ve göklerde dönüp durmayı <br/>Öğrenmişken, <br/>Dönmek ister mi artık <br/>Göğsün daracık kafesine, <br/>Ve dişinin kovuğuna <br/>Doymak bilmeyen aklın?<b><i> <br/><br/>Tarlakuşunun Doğaçlamaları</i></b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7662.htm), [web.archive.org (arşiv bağlantısı)](http://web.archive.org/web/20091209043144/http://taraf.com.tr:80/makale/7662.htm)
# Prolog

*Cahit Koytak 05.10.2009*

<div class="taraf_structure_2col_1zq">
<div class="margen_n">



 <p><i>    Köşe komşum, Sevan Nişanyan’a, <br/>    sitemkârane, tarizkârane bir ‘merhaba!’</i> <br/><br/>insan, ömrünce yanağını <br/>            dayayacağı bir başka yanak, <br/>yüreğini dayayacağı <br/>            bir başka yürek aranır durur, <br/><br/>“bırakma uykuya gömüleyim!” <br/>yahut, “uyursam, bırak, <br/>                     yanında uyuyayım, <br/>korkmadan, uyanamamaktan!” <br/>                     diyebileceği birini... <br/><br/>bir insan, bir ağaç ya da bir taş, <br/>bir mevsim, bir kitap, bir sanat, ne olursa... <br/>sonra, o şeyin içinden derinden derine <br/>duyduğu sese, tutar, “Tanrı!” der <br/>ve o zaman, her şeyden taşar Tanrı... <br/><br/>taş, ağaç, kerpiç, oyun hamuru, <br/>görünen, görünmeyen, <br/>konuşan, konuşmayan, <br/>her neyse, her kimse, <br/>yitirdiğimiz zaman ‘tanrı’mızı, <br/>kendi postumuzun içinde biz de <br/>kaybolmuş hissederiz <br/>            kendi benliğimizi, <br/>benliğimizin rengini, <br/>var oluşumuzun derinliğini. <br/><br/>yön duygumuzdur çünkü o,<i> <br/>kendilik</i> genimizdir ‘tanrı’.<i></i> <br/><br/>12 Aralık 2007 -<i>18 Mart 2009<b> <br/>Yeni Başlayanlar İçin Metafizik</b></i><i> </i><br/><br/><br/><br/><font size="4"><strong>Çalgıcı</strong></font> <br/><br/>toy çalgıcı ayık kafayla geldi meyhaneye, <br/>çaldığı havalar, uyandırıyor insanı, <br/>sarhoş edeceğine... <br/><br/>ah acemi çengi! ah ukala mevsimlik akıl! <br/>boyuna bakmadan, Tanrı’yı güreşe çağırıyor, <br/>güneşi kendini kanıtlamaya! <br/><br/>şaraba göre su neyse, <br/>hakikate göre bu akıllının teraneleri de <br/>tam işte öyle, tam işte öyle! <br/><br/>ah, hayta muhakeme! hercaî muhakeme, <br/>onmaz <i>çenebaz</i>, küçük firkete balığı, seni! <br/>sudan dışarı çıkarmış çenesini <br/><br/>dipsiz, kıyısız okyanusun <br/>ezeli, ebedi sahibine, yüksükle, <br/>iğnenin yıldızıyla akıl satmaya yelteniyor. <br/><br/>27 Temmuz- 2 Ekim 2009 <br/><b><i>Yeni Başlayanlar İçin Metafizik</i></b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/7779.htm), [web.archive.org (arşiv bağlantısı)](http://web.archive.org/web/20091225201723/http://www.taraf.com.tr:80/makale/7779.htm)
# Eylül

*Cahit Koytak 12.10.2009*

<div class="taraf_structure_2col_1zq">
<div class="margen_n">



 <p>Suyu çekilmiş, kuyumun. Ve Eylül de çıktı, çıkacak. <br/>Haftalardır doldu boşaldı gökler, doldu boşaldı, <br/>Ama tek mısra düşmedi yere. <br/>Oturup düz yazılar denemeliyim belki. <br/>Ve Eylül’ün ütülü, naftalinli günleri gibi <br/>                                fazla düz olmasınlar diye <br/>Sol elimle yazmalıyım onları. <br/><br/>Bir çocukluk ve gençlik kürü, <br/>Uzun yürüyüş ya da dağcılık hazzı için <br/>C. Zarifoğlu okumalı insan böyle günlerde. <br/>Yahut gökle yerin çalkantılı sevişmelerine <br/>Ruhunu açmak için, <br/>Lucien Blaga... <br/><br/>Lucien Blaga ki, bir konuşma engeli <br/>                                        bulunmadığı halde, <br/>Beş yaşına kadar tek kelime olsun konuşmamış. <br/>Ve ömrünün eylülüne varıp da <br/>Rüzgâr gibi uğultulu, <br/>Güz yağmuru gibi içe işleyen <br/>Ve yazdan kalma bir sabah kadar da güzel <br/>                  konuşmayı öğrendiği yaşlarda, <br/>Erken çocukluğunu ima ederek, <br/>“Gerçekte, Lucien Blaga <br/>                           bir kuğu gibi sessizdir.” demiş. <br/><br/>Kuğu gibi sessiz... <br/>Şiir de öyle mi olmalı, demek istemiş <br/>                                                        bununla şair? <br/>Çünkü sessizdir, Kusursuz Olan, <br/>Sessizdir, kendini seslerle, sözlerle <br/>                    örtüp saklayan! mı demek istemiş? <br/><br/>22 Eylül 2008 / <b><em>Eylül Çıkmadan</em><br/><br/>------------</b> <br/><br/><br/><font size="4"><strong>Oyun kişisi</strong></font> <br/><br/>Kendimi söküp parça parça ortaya seriyorum, <br/>Kendime bakıyorum, bakıyorum, <br/>Kendimi çözmeye, tanımaya, <br/>Böylece oyunu ve oyunun büyük ustası olarak seni <br/>Anlamaya çalışıyorum, Tanrım. <br/><br/>Ve görüyorum, görüyorum ki, <br/>Yüzüm, ruhum, şeklim, <br/>Bunların hepsi, bunların hepsi, <br/>İnceden inceye <br/>Ve gösterişle, fakat... <br/><br/>‘Büyük Oyun’un gidişinde <br/>Hemen hemen hiçbir değişikliğe <br/>Yol açmayacak kadar küçük, <br/>Küçücük <br/>Bir rol için hazırlanmış. <br/><br/>30 Ekim 2007 / <b><em>Yeni Başlayanlar İçin Metafizik</em></b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/7893.htm), [web.archive.org (arşiv bağlantısı)](http://web.archive.org/web/20091225201736/http://www.taraf.com.tr:80/makale/7893.htm)
# Yoksullar için bilmem kaçıncı tez

*Cahit Koytak 19.10.2009*

<div class="taraf_structure_2col_1zq">
<div class="margen_n">



 <p><i>         Dağdan dönen yoksullar ve onları <br/>         bağrına basan analar, babalar, kardaşlar <br/>         ve barışmasını bilen erdemli yoksullar için…</i> <br/><br/>Susacağın zaman büyük susarsan, halkım, <br/>Susmasını, ama iyi susmasını, sıkı susmasını, <br/>Ağır susmasını bilebilirsen, halkım, <br/>Sen susunca taştan su sızmaya başlar. <br/>Hırsından ağlamak isteyip de ağlayamayan <br/>Ergenlerin sıkılı yumruğu gibi, taştan <i>şiir</i> <br/>Ve sessizlikten de <i>hakikat</i> sızmaya başlar. <br/>Sessizliğini büyütür, büyütür de buluta, boraya, <br/>Sağanağa çevirmesini bilebilirsen, halkım, <br/>Gün gelir, taşlar konuşmaya başlar, <br/>Taşlar, otlar, ağaçlar hep bir ağızdan <br/>                        bağırır, senin yerine, halkım! <br/><br/>Konuşacağın zaman iyi konuşmasını, <br/>Güzel konuşmasını, sıcak ve sıkı konuşmasını, <br/>Doğru ve büyük ve tempolu konuşmasını <br/>                                                  bilebilirsen, halkım, <br/>Sen konuşunca, sen barışınca esen yelle, uçan kuşla <br/>Ve kucaklaşınca senin sözlerin kapı komşunla, <br/>Dağlar kımıldanmaya, gökler çatırdamaya, <br/>Asırlık çınar ağaçları, kestane ağaçları <br/>Ayaklarını çıkarıp yüzyıllardan <br/>                              senin peşinden yürümeye başlar! <br/><br/>Ve herkesin unuttuğu yahut vicdan yükünü <br/>                  tapınakta indirip, geçip gittiği yerden, <br/>Yoksulların çulları, partalları, <br/>Batmış kavimlerin külleri, kemikleri, <br/>Fil sûresinin hurufatı arasından havalanan kuşlar <br/>İnsanı acı acı güldüren, ağlatan taşlar <br/>İndirmeye koyulurlar yukarılardan zorbaların başına. <br/>Taş derken, sekiz sütuna manşetten <br/>                                      kötü haber, demek istiyorum, <br/>Elektronik yumurta, elektronik domates internetten <br/>Ve başka ne varsa rezillik adına dünyadan ve ahretten <br/>Zorbaların, arsızların, hırsızların başına, halkım! <br/><br/>Ve hepsinden daha önemlisi, hepsinden daha etkilisi, <br/>İnce ince işlemesini bilebilirsen elindekini, <br/>                                            dilindekini, gönlündekini; <br/>Böylece ipek gibi, su gibi öğreniverirsen <br/>                                                   kendini inceltmesini <br/>Ve ustalaştıkça ustalaşırsan yontuculukta, <br/><br/>Gün gelir, yoluna devrilen kütüklerden <br/>                                                     ve kalaslardan <br/>Yonta yonta Sokrat çıkarırsın, Eflatun çıkarırsın; <br/>Taşları, kemikleri yonta yonta <br/>                        Yunan tanrıçaları gibi gülümsetir, <br/>Hayata benzetirsin, sanata benzetirsin, <br/>Gönle sığmayacak sevdaya, göğe sığmayacak hoş <br/>                                                    sadâya benzetirsin; <br/><br/>Demiri ve bronzu eritip gül ırmağına çevirirsin, <br/>Ve akıtırsın mazlumların gözyaşı vadisinde. <br/>Bu da yetmezse, <i>sele</i> çevirirsin, <br/>Bütün bir yeryüzünde gül tufanına onu, <br/>Aşıp geçmek için surları, sınırları, <br/>Köhne yapıları, köhne yasaları, köhne diskurları <br/>İnsanlığın önünde. <br/><br/>Daha da olmuyorsa, akıldan öteye, ölümden öteye <br/>                               yokuş yukarı akıtırsın suları, <br/>Zülkarneyn’in seddi gibi bir şiir yükseltmek , <br/>Ve bir <i>şamar </i>aşk etmek için, suratına, kof hamasetin, <br/>Sahte <i>vatanseverliğin</i> ve pişkin cehaletin! <br/><br/>Öyle bir şiir ırmağı, öyle bir hikmet çağıltısı ki, <br/>Ateşe göğüs germesini biliyor İbrahim gibi, <br/>Ve ateşin içinde horon tepmesini, <br/>                Seninle birlikte ve senin yerine, halkım! <br/><br/>17 Ekim 2009<b><i> <br/>Yoksullar İçin Tezler</i></b> kitabı</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8021.htm), [web.archive.org (arşiv bağlantısı)](http://web.archive.org/web/20100123044810/http://taraf.com.tr:80/makale/8021.htm)
# Homopoeticus

*Cahit Koytak 26.10.2009*

<div class="taraf_structure_2col_1zq">
<div class="margen_n">



 <p>bütün onmaz şairler gibi ben de her zaman <br/>biraz şair oldum biraz şaman <br/>biraz şair oldum biraz seyyah <br/>biraz şair oldum biraz bahçıvan <br/>biraz şair biraz kral biraz soytarı <br/>biraz şair biraz mucit biraz müneccim <br/><br/>azcık kâhin azcık keçi çobanı azcık trapezci <br/>azcık şair azcık çerçi azcık berber çırağı <br/>mevsimlik terzi kalfası mevsimlik yapı ustası <br/>sabah lavta akşam tambur gece ney heveslisi <br/>bugün şair yarın kavaf öbür gün marangoz <br/>biraz fazla şair biraz fazla marangoz <br/><br/>isa gibi marangoz musa gibi dağcı <br/>ibrahim gibi kuşbaz <br/>muhammmet gibi gezgin <br/>muhammet gibi sürgün <br/>muhammet gibi derviş <br/><br/>ve muhammet ve isa ve musa <br/>ne kadar ‘anarşist’se <br/>o kadar da ‘anarşist’ <br/><br/>biraz şair biraz sarhoş <br/>biraz sarhoş biraz kaçık <br/>biraz şair biraz çocuk <br/>biraz çocuk biraz şair biraz baba <br/>biraz serçe biraz saka <br/>biraz kartal biraz tarla faresi <br/>biraz ot biraz taş biraz su <br/>biraz o biraz bu biraz şu <br/><br/>ve her zaman gökte mi yerde mi <br/>göğün hangi katında <br/>yerin hangi semtinde <br/>hangi mevsimde hangi çevrimde <br/>hangi oyunda hangi sahnede <br/>ve rollerden hangisi önde <br/>hangisi geride <br/>bilecek kadar açık zihinli <br/><br/>oyunun oyun olduğunu sık sık <br/>unutacak kadar oyun düşkünü <br/>ve bunu gözlerden <br/>gizleyecek kadar da kurnaz <br/>cin <br/><br/>ama yaşlı kurt kurnazlığı <br/>değil onunki <br/>burası önemli bakın <br/>burası önemli <br/><br/>bir oyun kişisi ki hani <br/>çocuk doğallığında zeki <br/>prens mişkin saflığında <br/>                 dalgın ve sallapati <br/><br/>ve istiridye gibi de sinsi <br/>sinsi demeyelim de hadi <br/>azcık içrek <br/>azcık içe meyilli <br/><br/><br/>17 Ekim 2009<i><strong> </strong>/ <strong>Yoksulların ve Şairlerin Kitabı</strong></i></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8151.htm), [web.archive.org (arşiv bağlantısı)](http://web.archive.org/web/20100123044920/http://taraf.com.tr:80/makale/8151.htm)
# İki sözcük:‘Yoksul’ & ‘Zengin’

*Cahit Koytak 02.11.2009*

<div class="taraf_structure_2col_1zq">
<div class="margen_n">



 <p><i>Sözcüklerin bahçıvanı, köşe komşum, S. Nişanyan’a, ‘merhaba!’</i> <br/><br/>pahalı gömlek tanınmaz kılar insanı; <br/>ipek kravat tanınmaz kılar insanı; <br/>pahalı ayakkabılar görünmez kılar insanı; <br/><br/>tanınmayan, görünmeyen kişi ise <br/>bunu zenginlik sanır ve “böylece, der, <br/>hem kendi adıma katılabilirim, oyuna, <br/>                                  hem başkasının yerine!” <br/><br/>oysa çok defa bu rolleri, sadece <br/>karıştırmakla kalmaz birbirine, <br/>ebediyen yitirir de, birini ötekinde.<i> <br/><br/>yoksul</i>, kendinden başka hiçbir rol için <br/>harcayacak ne fazladan vakti <br/>ne fazladan nakti olan kimse, demektir.<i> <br/><br/>zengin</i>se, fazla vakti ve nakti olan değil, <br/>herhangi bir rol için ne fazladan vakte, <br/>ne de fazladan nakte ihtiyaç duyan kişi...<i> <br/><br/>yoksul</i>, kendine sığacak kadar kendini <br/>azaltan kişidir. <i>zengin</i>se başkalarına da <br/>artacak kadar kendine yeten kişi. <br/><br/>hangi tanımdan yola çıkılırsa çıkılsın <br/>sonunda aynı kişiye varıyor yolların ikisi de; <br/>fark, biri, kişinin yüzüne, öteki, ensesine...<i> <br/><br/>Theseus’un Gemisi</i>’ni aratmayan bir muamma bu: <br/>parça parça söküp takarsan birbirine, <i><br/>yoksul</i> zengin gözüküyor, <i>zengin</i> de yoksul, <br/>                                                   baktığın yere göre,<i> </i><br/><br/><br/><font size="4"><strong>Bir sözcük: ‘Feng huang’</strong></font><i> <br/><br/></i>1. Çin icadı, iki başlı, dört kanatlı, musikâr bir kuş; 2. Çin yapımı çok tutulan ünlü bir kuş markası, 3. Çinli balıkçılarının, anka kuşu tüyünden yaptıkları orkinoz zokası; 4. Yaratılış sırasında hem dişisinin, hem erkeğinin ruhu, çok çenebaz oldukları için, biri ötekinin ağzına tıkıştırılan, böylece, tek bedende iki ruhlu olarak yeryüzüne salınan efsanevi kuş türü. 5. Çin hüsn-ü hat sanatında, biri ruhun önünü, öteki ruhun arkasını simgeleyen, sırt sırta yapışık ikiz kuş figürü. 6. Çinli bir sözcük bahçıvanına göre, kırk kanatlı bir hayal gücünü, karmakarışık zamanları, tanımı yapılamayan bin yüzlü mizaçları, ucu bucağı gözükmeyen engin ruhları simgeleyen bir anka türü, 7. İlk defa, İsa’dan 2.009 yıl önce, ünlü Çin şairi Cio Kio’nun bir şiirinde sesi duyulan, huş ağacının dalına tünemiş, boğazını kanatıncaya kadar öten ve bütün ötücü kuşların sesini hem tek tek, hem de çok sesli olarak çıkarabilen, melekle şeytan karışımı tuhaf bir yaratık. Ve bu yaratığın bedenine ıkış tıkış doluşup dünyaya geri dönen düzinelerce ölü şairin büyük ruhlar kominyonu. <br/><br/>20 Eylül 2009<b><i> <br/>‘Tarlakuşunun Doğaçlamaları’</i></b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8265.htm), [web.archive.org (arşiv bağlantısı)](http://web.archive.org/web/20100123040221/http://taraf.com.tr:80/makale/8265.htm)
# ‘Tsunami’ Bildirisi

*Cahit Koytak 09.11.2009*

<div class="taraf_structure_2col_1zq">
<div class="margen_n">



 <p><i>               İki büyük dağcıya, Yasemin Çongar’a ve Ahmet Altan’a</i> <br/><br/>Benim şiirlerimi okumak zor gelebilir sana, <br/>Bundan alınmam, sevgili okur. <br/>Onları biraz süslü soslu ve ukalaca, <br/>Zaman zaman da biraz yaşlı ve rüküş <br/>Ve her halükârda demode bulabilir, <br/>Okuma isteği duymayabilirsin. Canın sağ olsun! <br/><br/>Fakat kendi şiirini, kendi maceranı okumak, <br/>Kendi zihninde, ruhunda ve düştüğün gezegende <br/>Yahut bir <i>firkete balığı</i> gibi sularında dolaştığın denizde <br/>Olup bitenleri kesintisiz izlemek istemez misin? <br/>Kendi sesini, sesinin yankısını, içinin uğultusunu, <br/>Seslerin birike yüksele yürekleri ve kafaları doldurmasını, <br/><br/>Yürekleri ve kafaları değiştirmesini adım adım izlemek, <br/>Derken mevsiminde yol açtığı gök gürültüsünü <br/>Ve ardından inen muhteşem yağmuru, <br/>Muhteşem müziği dinlemek istemez misin? <br/><br/>Ayrı tepelerden, Hira’dan, Sina’dan, Zeytin Dağı’ndan, <br/>Çiçeği ve türküsü bol Munzur’dan, sürgünü bol Kandil’den, <br/>Acıları, yitikleri yüreklere sığmayan Ağrı’dan, <br/>Ayrı gözelerden, ayrı gönüllerden doğup çağlayan <br/>Küçük derelerin, dereciklerin, nasıl <br/>Derin vadilerde, geniş yataklarda birleştiğini, <br/>Sonra nasıl yolu çevrilemez bir ırmağın çağıltısıyla <br/>Büyük denizlere, büyük yazgılara yürüdüğünü... <br/><br/>Ve yazgının da nasıl yerinde duramadığını artık, <br/>Kendini tutamadığını ve gelgitlerle, tsunamilerle <br/>Ayağa kalkıp, kollarını ırmağa uzattığını, sana uzattığını, <br/>Yeniye, güzele, hakka ve halka uzattığını görmek <br/>Ve bu yürüyüşte doğanın, yazgının, insan zihninin <br/>Coşkulu, görkemli ve boz bulanık, insana diriliş erinci, <br/>Cennete dönüş sevinci veren büyük çağıltısını <br/>Elinde tuttuğun bu gazetede, bu söz ırmağında <br/>Kesintisiz dinlemek, izlemek istemez misin? <br/><br/>Cevabın ‘evet!’se, yürekten ‘evet’se, ey bilge okur, <br/>O zaman, kendisi durmadan değişen ve kıyısını da, <br/>Geçtiği yerleri de, gökleri de değiştiren <br/>Bu yoksul, bu derviş, bu kalender ırmağa, <b><i><br/>Gazeten</i></b>e sahip çık - Ve bu su rengi güldesteden <br/>Her gün bir yerine üç, üç alıyorsan beş, <br/>Beş alıyorsan on tane iste bayiden <br/>Ve bir uyanık sarhoşluk, akıllı delilik gibi, <br/>Eşine dostuna, konuna komşuna bulaştır onu - yahut <br/>Ayrılırken, vapurda, metroda, kahvede, statta unut! <br/><br/>Ve yeryüzünün yel yutan, ses yutan, akıl öğüten, <br/>Değer öğüten, sevda öğüten, şiir öğüten, <br/>Kirli, paslı, kanlı değirmenlerine, köhne yapılarına, <br/>Cehennemin, fesatçı, cuntacı generallerin <br/>Yaldızlı göğüslerini andıran kapılarına <br/>Ve orada ateşi harlandıran fikir babalarına, <br/>Nüfuz babalarına, medya paşalarına karşı <br/>Bu yoksul <i>okur-şair</i> kardeşinizin tasarladığı<i> <br/>‘Katılımcı Donkişot Çıkarması’</i>na destek ver! <br/><br/>(<i>Ve onun muhteşem, cihan şümul, müthiş esin verici<b> <br/>‘Okur Sendikası’</b> projesi hakkında <br/>Bu köşeden verilecek ayrıntılı haberleri bekle!</i>) <br/><br/>4 Kasım 2009 <b><i><br/>Yoksullar İçin Tezler</i> </b>Kitabı</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8396.htm), [web.archive.org (arşiv bağlantısı)](http://web.archive.org/web/20100123044936/http://taraf.com.tr:80/makale/8396.htm)
# İşporta Tezgâhı

*Cahit Koytak 16.11.2009*

<div class="yazi">Bir tezgâh açarak gazete köşesinde <br/>Şiiri işportaya düşürdüğümü düşünenler var, <br/>Biliyorum, hatta görür gibi oluyorum onları, <br/>Şiirin geleceği için, içtenlikle kaygı duyanları da, <br/>Gizli bir teselli bulanları da, bu düşüncede. <br/><br/>Sanat tapınağının bu erdemli rahiplerine <br/>Ve rahibelerine dönüp soruyorum: <br/>Cehennemin kapısında, peki, söyleyin, <br/>Bir işporta tezgâhı değil de, butik mi açsaydım, <br/>Sanat galerisi mi, ne bekliyordunuz? <br/><br/>Siz gidin, cennetin kapısında, görelim sizi, <br/>Kırk katlı bonmarşe açın ve kürk satın orada, <br/>Yat satın, uçak satın, dürbünlü tüfek satın! <br/>Ben cehennemin kapısını seçtim <br/>Ve bu kapının önünde dikilip haftada bir gün <br/><br/>Fukara mücrimlere yara merhemleri satıyorum, <br/>Yanık merhemleri, yara bantları, itirazınız var mı? <br/>Takma çeneler satıyorum, takma bacaklar, <br/>Takma yaşam öyküleri, yol türküleri falan, <br/>Sayıp dökeyim mi daha, sayıp dökeyim mi? <br/><br/>Dayanılmaz sahneler için göz bantları, <br/>Dayanılmaz feryatlar için kulak tıkacı, <br/>Katı yürekliler için gözyaşı pınarları, <br/>Yufka yürekliler için gözyaşı şişeleri, <br/>Gözyaşı söktürücü yanmaz mendiller; <br/><br/>El fenerleri, kalp pilleri, vicdan ağartıcı sloganlar, <br/>Mum ışığıyla çalışan günah çıkarma cihazları, <br/>Yürek serinletici çığlıklar, iniltiler, <br/>Yalancı erdemler için susuz, sabunsuz jilet, <br/>Yedek yüzler, yedek ruhlar, yedek kalpler… <br/><br/>Çok satan itiraflar, ateşe dayanıklı klasikler, <br/>Ateşe ve mutlak yalnızlığa dayanıklı Makbet maskeleri, <br/>İago maskeleri, İvan Karamazof maskeleri, <br/>Ateşe ve gözyaşına dayanıklı mektup örnekleri, <br/>Hapishane türküleri, tımarhane türküleri, <br/><br/>Antidepresan dualar, cevşen, namaz hocası, <br/>Yeni başlayanlar için metafizik! <br/>Yeni başlayanlar için felsefe, felsefenin sefaleti! <br/>Her ikisi de serinletici, nefes açıcı, <br/>İsteyene kinik, isteyen nihilist, isteyene kaderci! <br/><br/>Ve yeni başlayanlar için şiir, <br/>Şiirin gök katları, şiirin mahzenleri, <br/>Şiirin faydaları, şiirin yan etkileri! <br/>Bir alana ikincisi parasız <br/>Ve parası olmayana bedava! <br/><br/>Sayayım mı daha, sayayım mı daha, <br/>Sayayım mı daha? <br/><br/>15 Kasım 2009<b><i> <br/>Seslerle Doludur Güzün Kabuğu</i></b> Kitabı
              </div>

Kaynak: [taraf.com.tr](http://www.taraf.com.tr:80/makale/8529.htm), [web.archive.org (arşiv bağlantısı)](http://web.archive.org/web/20100311015024/http://www.taraf.com.tr:80/makale/8529.htm)
# Sofist

*Cahit Koytak 23.11.2009*

<div class="yazi">İnsanın bedeni ölüme baş eğse de, <br/>İnsanın düşünceleri buna yanaşmıyor. <br/>Düşünce, ölümün karnına kolay sığmıyor çünkü,<br/>Sığsa da, orada büyüyor, büyüyor <br/>Ve yeniden doğuyor, yeniden doğuyor. <br/><br/>Bakın, düşünceler ölümlülerden çıkıyorlar, evet, <br/>Ölümlü beyinlerde doğuyorlar, ama <br/>Doğdukları yerde kalmıyorlar, alıp başlarını <br/>Gidiyorlar, alıp başlarını gidiyorlar <br/>Ölümün varamayacağı yerlere, zamanlara. <br/><br/>Kimileri, gözleri ötelerde, içlerini çekerek, <br/>“Ölümün ötesi yok! ölümün ötesi yok!” <br/>Diyorlar ya hani, işte bu düşünce bile <br/>Ölümsüz olmayı istiyor, ölümün ötesini... <br/>Öyle değil mi ama, öyle değil mi yani? <br/><br/>“Ölümün ötesi yok!” diyorlar ya, <br/>Ölümün ötesi olmasa da, bu düşünce ne kendini <br/>Durdurabiliyor, ne başka düşünceleri. <br/>Çünkü düşünce, büyük düşünce olmaya görsün, <br/>Tırmanıyor ölümün terkisine. <br/><br/>Ve orada ölümün ötesini de, berisini de, <br/>Yeraltını da, yedinci gök katını da içine alan <br/>Gökçe bir krallık kuruyor, <br/>Konar, göçer bir krallık, <br/>İnsandan insana tozlu, karlı yolları kat edip giden. <br/><br/>20 Kasım 2009<b><i> <br/>Yeni Başlayanlar İçin Metafizik</i></b> <br/><br/>-------------------- <br/><br/><br/><font size="4"><strong>Inferno</strong></font> <br/><br/>a ruhum, a kuzum, a beyaz farecik, <br/>sen, gençliğimde, her seferinde <br/>okuyup bitirmeye kıyamadığım <br/>ve birkaç sayfa okuyup rafa koyduğum, <br/>sonra da kitaplıkta yerini unutuverdiğim <br/>o çok gözde kitaplardan biri gibisin; <br/><br/>aklıma düştüğü zaman da hani <br/>bir türlü yerini bulamadığım, <br/>bulamayınca da, her seferinde, <br/>kitapçıdan yeniden, yeniden, <br/>satın aldığım kitaplar gibi... <br/><br/>şimdi yaşlandım, be kuzum, <br/>yaşlandım ve satın ala ala <br/>her seferinde bir yeni baskını, <br/>bir yeni kisveni, yeni halini senin, <br/>raflar seninle doldu, bak, odam seninle doldu. <br/><br/>ama, bakıyorum, bakıyorum da hâlâ <br/>bu, <i>İlâhi Komedya </i>gibi kalın kitabın<i> <br/>İnferno</i>’sundan öteye geçememişim daha, <br/>Geçememişim, hayret, henüz Âraf’a! <br/><br/>20 Kasım 2009<b><i> <br/>Tarlakuşunun Doğaçlamaları</i></b>
</div>

Kaynak: [taraf.com.tr](http://taraf.com.tr:80/makale/8666.htm), [web.archive.org (arşiv bağlantısı)](http://web.archive.org/web/20100311015029/http://taraf.com.tr:80/makale/8666.htm)
# ‘Örtücü’ entelijensiya ve ‘sıkmabaş’ zihinler

*Cahit Koytak 24.11.2009*

<div class="yazi">bir gazeteyle her şeyi örtebilirsiniz, <br/>ağaçları, çiçekleri, çimenleri örtebilirsiniz; <br/>boydan boya bütün bir manzarayı, <br/>baştan sona bütün baharı, <br/>bir uçtan ötekine tüm memleketi, <br/>hatta efsane tadına ulaşıncaya kadar <br/>gerilere doğru tekmil tarihi <br/>bir gazete kâğıdıyla örtebilirsiniz, <br/>sahipsiz bir cesedi örter gibi, <br/>gün ortasında <br/>kalabalık bir kaldırımda... <br/><br/>ama kuş seslerini örtemezsiniz, <br/>ezan seslerini, çan seslerini örtemezsiniz, <br/>rüzgârın uğultusunu, göğün gürültüsünü, <br/>rahmetin çatılarda, kaldırımlarda, <br/>taşların ve kalplerin üzerinde şakırdayışını, <br/>örtemezsiniz, beyler, <br/>örtemezsiniz gazete kâğıdıyla! <br/><br/>halkın, meydanlarda, sokaklarda <br/>–ne <i>korku</i> projeleri, <br/>ne görüntü efektleriyle değil- <br/>kendi cismi, kendi sesi, kendi elleri, <br/>ayaklarıyla çoğala çoğala <br/>ve değil darbeci generalleri, <br/>şeytanı bile deliğinden söküp çıkaran <br/>“bre yetti! bre yetti! bre yetti” seyelânını <br/>örtemezsiniz, efendiler, <br/>örtemezsiniz gazete kâğıdıyla! <br/><br/>her şeyi örtseniz, her sesi örtseniz, <br/>sarhoşların naralarını örtemezsiniz, <br/>şairlerin uyanık sayıklamalarını <br/>ve umudunu, yoksulların, <br/>örtemezsiniz asla, <br/>örtemezsiniz, gazete kâğıdıyla! <br/><br/>ne gazete kâğıdıyla, <br/>ne gazete mürekkebiyle boyanmış <br/>sahte gecelerle, kirli gecelerle! <br/><br/>29 Haziran 2008<b><i> <br/>Yoksullar İçin Tezler</i></b> Kitabı
              </div>

Kaynak: [taraf.com.tr](http://taraf.com.tr:80/makale/8683.htm), [web.archive.org (arşiv bağlantısı)](http://web.archive.org/web/20100311015033/http://taraf.com.tr:80/makale/8683.htm)
# Deliler gibi

*Cahit Koytak 30.11.2009*

<div class="yazi">Birini sevecek olsam, <br/>Yürekten sevecek olsam birini, <br/>Tutamam dilimi, <br/>Pattadan söylerim, <br/>Onu deliler, deliler gibi sevdiğimi. <br/><br/>Yalnız ona değil, tutamam kendimi <br/>Sütçüye de söylerim hemen o sabah <br/>Kapımı herkesten önce çalan. <br/>Çerçiye, simitçiye, kasaba, manava... <br/>Artık kim çıkarsa yolda karşıma. <br/><br/>Tutamam kendimi, tutamam kendimi <br/>Kurda kuşa da söylerim, <br/>Ota, ağaca, taşa, <br/>Rüzgâra, buluta, yağmura... <br/>Kim çıkarsa, ne çıkarsa şansıma. <br/><br/>Ve bir defa sevince de, <br/>Yalnızca bir tek kişiyi değil, <br/>Yalnızca bazı şeyleri <br/>Ve sevginin bir tek türüyle <br/>Ve öyle mevsimden mevsime değil, <br/><br/>Sevginin bin bir bahrinde <br/>Bin bir kanatlı rüzgâr, <br/>Bin bir katmanlı bir esin gibi <br/>Sarmak, kucaklamak isterim <br/>Herkesi, her şeyi, her anı, her hali, <br/><br/>Öper, okşar, içime sokarım, <br/>Kendime katarım onları, bunları, şunları. <br/>Ve kendimden geçerim, ‘kendimi aşarım’, <br/>Kendimden taşarım, deliler gibi, <br/>Çocuklar gibi, şairler gibi.<b><i> <br/><br/>Tarlakuşunun Doğaçlamaları </i></b><br/><br/>-----------  <br/><br/><br/><font size="4"><strong>Rübaî <br/></strong></font><br/>İnsan yeterince sarhoş, yeterince deli, <br/>Yeterince çocuk olmayı becerirse, <br/>Ne dost kalır, ne düşman, ne bey, ne köle; <br/>Varlık dikişsiz, yamasız ve nihayetsiz <br/>                      gözükür göze ve zaten öyledir de. <b><i><br/><br/>Yeni Başlayanlar İçin Metafizik</i></b>
</div>

Kaynak: [taraf.com.tr](http://taraf.com.tr:80/makale/8786.htm), [web.archive.org (arşiv bağlantısı)](http://web.archive.org/web/20100311015038/http://taraf.com.tr:80/makale/8786.htm)
# Şiir & Sinema

*Cahit Koytak 07.12.2009*

<div class="yazi"><i>         Büyük Sinema’ya, ‘Büyük Festival’e <br/>         çağrılan dostuma, Ahmet Uluçay’a...</i> <br/><br/>Önce şiir vardı, sözün Simurg’u, Zümrüdüanka<i>’</i>sı şiir... <br/>Sonra, bu Zümrüdüanka’nın bir gün, ağır can sıkıntısından, <br/>Kendini unutup bir başkası olası tuttu. <br/>Ve “<i>Struthio camelus</i>!” diye mırıldandı, <br/>Bu, <i>deve kuşu </i>demekti. “Bak bu iyi! <br/>Bari deve kuşu olayım bu sefer!” dedi kendi kendine. <br/><br/>Ve gözlerini yumdu, ötelere dalıp gitti. <br/>Sonra silkindi, <i>şimdi ve buraya,</i> deve kuşu olup geldi. <br/>Deve kuşu gibi boğuk, hazin ötmesini, <br/>Steplerde rüzgârlardan ve trenlerden, <br/>Zihinlerde kavramlardan, kuramlardan hızlı koşmasını, <br/>Ve sahnelerden ömür gibi geçip gitmesini öğrenmişti; <br/><br/>Bir de, kendi ruhunda olup bitenleri görmek için, <br/>Başını kuma sokup, dünya yıkılacak olsa aldırmamasını... <br/>Hani nerdeyse öğrenecek şey kalmamıştı geriye. <br/>Sıkılmaya başladı, bilgiden de, bilginin verdiği <br/>Kibirli güvenden de. “Geriye ne kaldı” diye sordu, <br/>Boşunalık! dedi, her oyunun önünde, ardında boşunalık! <br/><br/>“Acaba, bir de kartalı oynamayı mı denesem?” dedi, <br/>Önce kartal, sonra şahin, sonra baykuş olmayı denedi, <br/>Sonra martı, sonra turna, sonra üveyik... <br/>İrili ufaklı bütün kuşları oldu, bütün kanatlıları <br/>Oldu ve oldu ve oldu ve oldu... <br/>Ola ola, bu oyunu sürdürse, oluşun kendisi olacaktı. <br/><br/>Çünkü kat kat bütün gökleri döndü dolaştı, <br/>Renk renk bütün postları giydi çıkardı, <br/>Bütün uçuşların, bütün ötüşlerin, bütün kendinden <br/>Geçişlerin, kendinden kaçışların<i> </i>tadına baktı. <br/>Ve sonunda yoruldu, sıkıldı, usandı, doğal olarak. <br/>Düşündü, düşündü ve “Yalınlık,” dedi, “aşkın yalınlık!  <br/><br/>Canımı içine atmak için bana gereken bu! <br/>Siyahla beyazın, geceyle gündüzün yalınlığı! <br/>Bağrında her türden, her boyda derinliği saklayan <br/>Katıksız, koşulsuz yalınlık! <i>Yalın</i> yalınlık yani!” <br/>Böyle dedi ve onca isim arasında, tuttu bu sefer <br/>“<i>Pica pica</i>!”<i> </i>ismi döküldü dudaklarından.  <br/><br/>Bu, <i>alacakarga</i> demekti. Gerçeğin süsünü, bezeğini, <br/>Varoluşun vaat ettiği coşkuyu, erinci, ateşi, <br/>Bu, incik boncuk düşkünü, bu, elmas hırsızı, <br/>Kendisi ve uzun kuyruğu siyah, bağrı kar gibi beyaz <br/>Alacakarga’da buldu. Bulmakla kalmadı, <br/>Akla karanın bu saf tonunda, bu kor ateşte, <br/>                         biraz da oyun icabı, yanıp kül oldu.  <br/><br/>Ve Tanrı kendi ruhundan üfürünce de, kül savruldu, <br/>Zümrüdüanka’dan Alacakarga’ya, halden hale, <br/>Dondan dona giren Şiir’in küllerinden de <br/>Sinematografi doğdu, <i>Sinema Kuşu </i>yani<i>,</i> <br/>Tanrısal sinema sanatı, ‘Simurg’un Dönüşü’ ya da. <br/>Ve gerçek ve rüya ve <i>sinema</i>... Ruhun üç hayatı <br/>                   olmuş oldu, böylece, tek bir dünyada. <br/><br/>21 Kasım 2009<b><i> <br/><br/>Seslerle Doludur Güzün Kabuğu</i></b> Kitabı
              </div>

Kaynak: [taraf.com.tr](http://taraf.com.tr:80/makale/8907.htm), [web.archive.org (arşiv bağlantısı)](http://web.archive.org/web/20100311015043/http://taraf.com.tr:80/makale/8907.htm)
# Eski Dünya & Yeni Dünya

*Cahit Koytak 14.12.2009*

<div class="taraf_structure_2col_1zq">
<div class="margen_n">



 <p><i>                              …yaşlı adamlar gelir <br/>          ve bizim kazandığımız dünyayı <br/>      bildikleri eski dünyaya çevirirler… <b><br/>                                               T.E. Lawrence</b></i> <br/><br/>Biz, Adem’in genç oğulları, kızları, <br/>bonkörce harcıyoruz en güzel yıllarımızı, <br/>en güzel öyküleri, en büyük sevdaları <br/>kargacık burgacık düşleri için yaşlı önderlerin. <br/>Ölüyoruz, öldürüyoruz birbirimizi - onların <br/>ulu mu ulu, iri mi iri, eskimiş fikirleri uğruna. <br/><br/>Rüzgâr evimizden uzaklara, <br/>kalbimizden ve kafamızdan uzaklara, <br/>kendimizden uzaklara, çöllere, seraplara <br/>alıp götürüyor, sürüp götürüyor bizi; <br/>kemiklerimizin tozunu steplere savuruyor, <br/>kurumuş vadilere ekiyor tenimizi. <br/><br/>Yine de inanılır gibi değil ama! <br/>İnanılır gibi değil, toprağı delip çıkıyor <br/>bizim genç ölülerimizden filizlenen <br/>küçük, yalın, ama dipdiri düşünceler; <br/>çimen çiçek gibi fani, mevsimlik, ama <br/>tıpatıp hayata benzeyen resimler ve hikâyeler. <br/><br/>Böyle böyle, dağ bayır, çoğaldıkça çoğalıyor <br/>yüksek sesle düşünen otların, çiçeklerin sayısı. <br/>Yeryüzü kollarını uzatıyor bizimle <br/>gökyüzünü şehvetle kucaklamak için. <br/>Değişiyor yer de, gök de, bir süreliğine <br/>ve müthiş oyun tadı vermeye başlıyor yaşamak. <br/><br/>Ama sonra? Sonra, bağrımızda açan çiçekler <br/>daha tohum verip, rüzgârı döllemeden önce, <br/>çölün kavurucu sıcağına, kışın ayazına benzeyen <br/>yaşlı, kötü adamlar giriyorlar sahneye <br/>düdükleriyle, bastonlarıyla, - havada sallanan <br/>parmaklarıyla ve sunturlu komutlarıyla <br/><br/>ve eşeklere, katırlara yüklü yasa kitaplarıyla <br/>ve vagonlar dolusu fişleriyle, andıçlarıyla <br/>ve rahipleriyle ve yargıçlarıyla, <br/>törenleriyle, nutuklarıyla, bayraklarıyla, <br/>tanklarıyla, panzerleriyle, uçaklarıyla, <br/>tek gözleri yamalı albaylarıyla… <br/><br/>Ve bu yaşlı kurtlar, yaşlı hortlaklar, <br/>güzelim kırları, çayırları <i>‘tecrübe’</i>leriyle <br/>mezarlığa çeviriyorlar yada ağıla; <br/>şehirleri hapishanelere ve kışlalara; <br/>dünyayı da, <i>devlet</i>in ve zorbalığın<i> </i>icadından bu yana <i><br/>iyi bildikleri</i> ve kolay güttükleri eski dünyaya… <br/><br/>12 Aralık 2009<b><i> <br/>Yoksullar İçin Tezler</i></b> Kitabı</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/9028.htm), [web.archive.org (arşiv bağlantısı)](http://web.archive.org/web/20091219164607/http://www.taraf.com.tr:80/makale/9028.htm)
# Eski Dünya & Yeni Dünya

*Cahit Koytak 14.12.2009*

<div class="yazi"><i>                              …yaşlı adamlar gelir <br/>          ve bizim kazandığımız dünyayı <br/>      bildikleri eski dünyaya çevirirler… <b><br/>                                               T.E. Lawrence</b></i> <br/><br/>Biz, Adem’in gencecik oğulları, kızları, <br/>bonkörce harcıyoruz en güzel yıllarımızı, <br/>en güzel öyküleri, en büyük sevdaları <br/>kargacık burgacık düşleri için yaşlı önderlerin. <br/>Ölüyoruz, öldürüyoruz birbirimizi - onların <br/>ulu mu ulu, iri mi iri, eskimiş fikirleri uğruna. <br/><br/>Rüzgâr evimizden uzaklara, <br/>kalbimizden ve kafamızdan uzaklara, <br/>kendimizden uzaklara, çöllere, seraplara <br/>alıp götürüyor, sürüp götürüyor bizi; <br/>kemiklerimizin tozunu steplere savuruyor, <br/>kurumuş vadilere ekiyor tenimizi. <br/><br/>Yine de inanılır gibi değil ama! <br/>İnanılır gibi değil, toprağı delip çıkıyor <br/>bizim genç ölülerimizden filizlenen <br/>küçük, yalın, ama dipdiri düşünceler; <br/>çimen çiçek gibi fani, mevsimlik, ama <br/>tıpatıp hayata benzeyen resimler ve hikâyeler. <br/><br/>Böyle böyle, dağ bayır, çoğaldıkça çoğalıyor <br/>yüksek sesle düşünen otların, çiçeklerin sayısı. <br/>Yeryüzü kollarını uzatıyor bizimle <br/>gökyüzünü şehvetle kucaklamak için. <br/>Değişiyor yer de, gök de, bir süreliğine <br/>ve müthiş oyun tadı vermeye başlıyor yaşamak. <br/><br/>Ama sonra? Sonra, bağrımızda açan çiçekler <br/>daha tohum verip, rüzgârı döllemeden önce, <br/>çölün kavurucu sıcağına, kışın ayazına benzeyen <br/>yaşlı, kötü adamlar giriyorlar sahneye <br/>düdükleriyle, bastonlarıyla, - havada sallanan <br/>parmaklarıyla ve sunturlu komutlarıyla <br/><br/>ve eşeklere, katırlara yüklü yasa kitaplarıyla <br/>ve vagonlar dolusu fişleriyle, andıçlarıyla <br/>ve rahipleriyle ve yargıçlarıyla, <br/>törenleriyle, nutuklarıyla, bayraklarıyla, <br/>tanklarıyla, panzerleriyle, uçaklarıyla, <br/>tek gözleri yamalı albaylarıyla… <br/><br/>Ve bu yaşlı kurtlar, yaşlı hortlaklar, <br/>güzelim kırları, çayırları <i>‘tecrübe’</i>leriyle <br/>mezarlığa çeviriyorlar yada ağıla; <br/>şehirleri hapishanelere ve kışlalara; <br/>dünyayı da, <i>devlet</i>in ve zorbalığın<i> </i>icadından bu yana <i><br/>iyi bildikleri</i> ve kolay güttükleri eski dünyaya… <br/><br/>12 Aralık 2009<b><i> <br/>Yoksullar İçin Tezler</i></b> Kitabı
              </div>

Kaynak: [taraf.com.tr](http://taraf.com.tr:80/makale/9034.htm), [web.archive.org (arşiv bağlantısı)](http://web.archive.org/web/20100314072659/http://taraf.com.tr:80/makale/9034.htm)
# Usta & Çırak

*Cahit Koytak 21.12.2009*

<div class="yazi">Yazgı, gözlüklerinin üstünden, <br/>“Artık zamanı geldi, senin <br/>                   öykünü de temize çekmemizin!” <br/>Diyen bir bakış atarak bana - tıpkı <br/>Bu yaşlı çömezinin yaptığı gibi her gün <br/>Sabahın köründe, o da, <br/>Kendi karalama defterini indiriverip raftan <br/>Yeni bir hevesle oturuyor masaya. <br/><br/>O, gözden geçirirken kendi yazdıklarını, <br/>Ben de aynı masada, onun bakışları altında <br/>(Onun kaleminin ucunda, bir bakıma da), <br/>Önümde benim kendi karalama defterim, <br/>Otururum, kuşluk vaktine kadar, <br/>Neredeyse mistik bir kendini verişle <br/>Düşünürüm, yazarım, bozarım, <br/>Konuşurum, didişirim Yazgı’yla, <br/><br/>Onu da, kendimi de zorlarım, <br/>Belki söze uygun bir yatak bulurum da, <br/>Onunla aramızda en az kırk yıl gerilere giden <br/>Bu, fazlasıyla eprimiş, eskimiş, <br/>Eskidikçe de yavanlaşmış oyunun <br/>Uzatmalı final trüklerinden, <br/>Biraz humoristik, biraz hermetik, <br/>Ama genç ve diri bir şiir çıkarırım diye... <br/><br/>Ama her zaman gün sonuna dayanır <br/>Ve bu semavî oturum <br/>Bir kere daha ertesi güne kalır. <br/>Çünkü ne Usta kendi kargacık burgacık <br/>Notlarının içinden çıkabilir o gün de, <br/>Ne çömez kani olur <br/>Kendi yazdıklarının şiire benzediğine. <br/><br/>9 Kasım 2009 <br/><br/>--------<br/><br/><font size="4"><strong>Sofist</strong></font> <br/><br/>Kimsin sen, bir şair mi, bir kâhin mi? <br/>Elinde âsâ, Milet sokaklarında <br/>Uyurgezer dolaşan, <br/>Dolaşırken düş gören, sayıklayan, <br/>Kendi kendine konuşan <br/>Ve bazen, kem küm, ağzından <br/>Metafizik lakırdılar kaçıran <br/>Bir deli mi, bir meczup mu? <br/><br/>Yoksa Homer gibi, gökçe dizeleriyle <br/>Yürekleri tutuşturacak kadar <br/>Büyük şiirler bulamadığı için, <br/>Akılları <i>köpeksi</i> felsefeyle <br/>Avlamaya çalışan <br/>Sahte bir cihangir mi? <br/>Bir gözbağcı mı? <br/>Bir hokkabaz mı? <br/><br/>9 Aralık 2009<b><i> <br/>Yerini Arayan Şiirler</i></b> Kitabı
              </div>

Kaynak: [taraf.com.tr](http://taraf.com.tr:80/makale/9141.htm), [web.archive.org (arşiv bağlantısı)](http://web.archive.org/web/20100311015048/http://taraf.com.tr:80/makale/9141.htm)
# Gemici düğümleri

*Cahit Koytak 28.12.2009*

<div class="yazi">Son günlerde sesimin kısık çıktığını <br/>          ima eder oldu dostlarım, <br/>Bunun fazla kahve, sigara <br/>Ve ney üflemekten olduğunu <br/>          söylüyorum onlara. <br/><br/>Ama, kısık sesli şiirler yazarak, <br/>Ben aslında, sessizliğin sesini, <br/>Susmanın gizemini, <br/>Susmanın erdemini <br/>          öğrenmek istiyorum. <br/><br/>Bazen kalbimi, bazen de beynimi <br/>          bir iplik yumağı gibi açıp, <br/>Gemici düğümleri deniyorum, <br/>Gemici düğümlerini andıran <br/>          susma biçimlerini... <br/><br/>Bunu yaparken bazen <br/>          yaşlı, kısık sesimde, <br/>Yıllar, yıllar sonra evine, <br/>Sıfırı tükenmiş olarak dönen <br/>Yitik gençliğimin sesini buluyorum; <br/><br/>Bazen de, bir kral hayaleti de olsa, <br/>Hatırlayınca, gecenin bir ucunda <br/>          mezarına geri döneceğini, <br/>Kederle boğazını temizleyen <br/>          baba Hamlet’in sesini... <br/><br/>8 Kasım 2007 <br/><br/><br/><br/><font size="4"><strong>Aşk &amp; Felsefe <br/></strong></font><br/>Sokrates hiç âşık olmuş mudur? <br/>Olsaydı, aşk hikâyelerimiz <br/>Belki daha az dokunaklı, <br/><br/>Ama daha saf, daha hafif, <br/>Daha ip atlar gibi, <br/>Top oynar gibi olurdu bence. <br/><br/>Sokrates âşık olsaydı, <br/>Eflatun da aşk romanı yazanların <br/>Piri, padişahı olurdu. <br/><br/>Ama Eflatun âşık olsaydı, <br/>Çok satan kitaplar arasında, felsefe, <br/>Kuşkusuz, liste başı olurdu. <br/><br/>Vitrinlere, korsan sergilere el koyar, <br/>İşin öyle şiirle, demokrasiyle falan <br/>          yürümeyeceğini <i>saptar</i>, <br/>Kitap fuarında Bolşevik ihtilali yapardı. <br/><br/>8 Kasım 2007<b><i> <br/><br/>Tatlakuşunun Doğaçlamaları </i></b>Kitabı
              </div>

Kaynak: [taraf.com.tr](http://taraf.com.tr:80/makale/9251.htm), [web.archive.org (arşiv bağlantısı)](http://web.archive.org/web/20100314072834/http://taraf.com.tr:80/makale/9251.htm)
# ‘Tat Twam Asi’*

*Cahit Koytak 04.01.2010*

<div class="taraf_structure_2col_1zq">
<div class="margen_n">



 <p><i></i>          Bir kitap<em>: Minima Moralia / Sakatlanmış <br/></em>          <em>Yaşamdan Yansımalar. Theodor W. Adorno. <br/></em>          <em>Çev: Orhan Koçak, Ahmet Doğukan <br/></em>          <em>Metis Yayınları.</em> <br/><br/>Yazarımıza bakılacak olursa, saflığını yitirmeyen <br/>Ve dönüp, orta halli zekâları avlamak için <br/>Saflığı yem olarak kullanmayan tek akıllı, <br/>Tek namuslu kimse kalmamış yeryüzünde. <br/>Yirminci yüzyıl burjuva uygarlığı, buymuş! <br/><br/>Kimsenin kimseye inanmadığı, <br/>Herkesin her şeyin içyüzünü bildiği, <br/>Ama yine de kimsenin oyundan çekilmeyi <br/>Göze alamadığı bir dünya. <br/>Yani her şey sahte ve kof. Ve herkes sahtekâr! <br/>Bunun mantıkî sonucu olarak da, <br/>Aslında herkes aptal, herkes mankafa! <br/><br/>Musa Peygamberin mucizevî âsâsı <br/>Samiri’nin eline geçmiş de sanki, <br/>Sadece yalancı yılanları, yalancı çıyanları değil, <br/>Artık ne çıkarsa yutuyor, kim çıkarsa önüne, <br/>Sahici koyunları, sahici kuzuları, çobanları, <br/>Kurdu, kuşu, şairleri, kâhinleri, filozofları… <br/><br/>Yazarımıza gelince, sanki insanların değil de, <br/>Mektep görmüş haşerelerin arasındaymışçasına, <br/>Gözüne takılan her şeyin altında <br/>Uygarlaşmış, evcilleşmiş kötü niyet arayan, <br/>Her yerde hiçlik ve yıkıntı gören <br/>Ve kafası öteki bütün böceklerden en az <br/>Üç kat, beş kat fazla çalışan bir altın böcek kendisi; <br/><br/>Eseriyse, tek tek düşürürken kalelerini bilgi endüstrisinin, <br/>Açık, hilesiz, saf düşünceye <br/>Ya da ince, ipince bir ahlakî duyarlığa <br/>Ulaşmak için değil de hani, bunları birkaç sıçrayışta, <br/>Zarif dans figürüyle aşıp geçebilecek bir zihnin <br/>Uyandıracağı cihangirce etkiyi yaratmak için, <br/>Bukefalos’un sırtında, sesinin son sınırlarına kadar <br/>Yırtınan bir zekânın ürünü. <br/>İsmi hoş ama: <i>Minima Moralia</i>. <br/><br/>Ah, ah! Çerçilerin eliyle sirklere satılınca <br/>Ya da çadır tiyatrosuna, böyle oluyorsun işte, <i><br/>Sen busun </i>insan! Ve sen de busun, yüce felsefe: <br/>En döküntüsünden allık ve pudra, <br/>Yüz cambazlığı, söz cambazlığı en fazla! <br/><br/>Dağcılık değil, hayır, izcilik falan da değil. <br/>Ne de <i>Kusursuz’</i>un peşinde arınma safarileri çölde. <br/>Yalnızca saklanamaz cinsten retorik! <br/>Yalnızca akrobasi! Trapez bile değil. <br/><br/>Ne numaralar, ne numaralar, görseniz! <br/>İnsan okurken bu kitabı, zekânın deliklerinden <br/>Açıkça görüyor, sahtekârlığın da, cambazlığın da <br/>Gerçekte nasıl birer kanıtı olduğunu, katıksız saflığın, <br/>Balçığa üflenen derin<i>, dipsiz </i>saflığın, yaratıcı<i> </i>saflığın.<i> <br/>Sen busun, sen bu!</i> <br/><br/>31 Aralık 2009<b><i> <br/>Kitaplar mı, Çiçekler mi, İnsanlar mı </i></b>Kitabı <br/><br/>* Sanskritçe, <i>‘sen busun’</i></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9354.htm), [web.archive.org (arşiv bağlantısı)](http://web.archive.org/web/20100130104337/http://taraf.com.tr:80/makale/9354.htm)
# Mahrem bir soru soruyor bir anne bir generale

*Cahit Koytak 11.01.2010*

<div class="taraf_structure_2col_1zq">
<div class="margen_n">



 <p><i>       “vatanseverliğin de çok aşağılık, <br/>       alçaltıcı biçimleri olabiliyor.” <br/>                                    OSCAR WILDE</i> <br/><br/>tankları, topları, uçaklarıyla, <br/>on binlerce postal, on binlerce miğfer, <br/>on binlerce tüfek, on binlerce süngü <br/>ve onları kemiklerine kuşanmış <br/>on binlerce savaş makinesiyle <br/>koca bir orduyu <br/>ve kesin bir zaferi, general, <br/>mareşal nişanıyla birlikte, <br/>değişmez miydiniz, <br/>Tanrı, gizlice sorsaydı size, <br/>değişmez miydiniz, doğru söyleyin, <br/>şakağına bir tek kurşunla <br/>meşum bir delik açılmış <br/>gencecik oğlunuzun canıyla? <br/><br/>söyleyin de duyalım, komutan, <br/>söyleyin de bilelim,<i> <br/>vatan sevgisi</i> neymiş, <br/>görev duygusu nasıl bir şeymiş! <br/><br/>18 Eylül 2009<b><i> <br/>Yoksullar İçin Tezler</i></b> Kitabı <br/><br/>------<br/><br/><font size="4"><strong>Bilmem kaçıncı tez</strong></font> <br/><br/>bir dostun varsa, <br/>bir senin hayatın, bir de onunki, <br/>bir ömür içinde iki <br/>hayat bahşedilmiş demektir sana, <br/>bilirsen değerini. <br/><br/>iki dostun varsa, <br/>bir senin hayatın, iki de onların ki, <br/>bir ömür içinde, bir artı iki <br/>hayat bahşedilmiş demektir sana, <br/>bilirsen değerini. <br/><br/>kaç dostun varsa, <br/>işte o kadar bağ, bahçe <br/>bahşedilmiştir demektir sana, <br/>bahçe içinde bahçe, <br/>bahçe içinde insan, <br/>insan içinde hayat, <br/>insan içinde erinç ve neşve, <br/>bilirsen değerini. <br/><br/>23 Temmuz 2008<b><i> <br/>Yoksullar İçin Tezler</i></b> Kitabı</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9463.htm), [web.archive.org (arşiv bağlantısı)](http://web.archive.org/web/20100130104414/http://taraf.com.tr:80/makale/9463.htm)
# Yumuşak Sloganlar: 3 S

*Cahit Koytak 18.01.2010*

<div class="taraf_structure_2col_1zq">
<div class="margen_n">



 <p>aşıp da yeniyetmelik çağını <br/>yetişkinliğe erişmesi <br/>ve bulabilmesi için <br/>yeryüzündeki yitik cenneti, <br/>insanlığın geçirmesi gereken <br/>üç gelişim evresi, <br/>son üç <b><i>s</i></b>ulh, <b><i>s</i></b>elamet ve <b><i>s</i></b>aadet dönemeci: <br/><br/>1. düşünceden ve dilden başka tüm <b>S</b>ilahların <br/>dünyaya en uzak gezegende <br/>toprağa gömülmesi, <br/><br/>2. dikenli tellerin, tuzakların ve mayınların <br/>önce kafalarda ve gönüllerde, <br/>sonra dağ, bayır, bahçe, çayır... bu <i>yeryüzü</i> denen <br/>muhteşem hayalhanesinde, Yüce Tanrının, <br/>köşe bucak temizlenip<b> <br/>S</b>ınırların<i> </i>silinmesi, <br/><br/>3.<b> </b>ve en sonunda<b> </b>da, <b>S</b>iyasetin, <br/>–insanın insanı <i>gütmesi</i>, <i>yedmesi</i> demekse bu- <br/>bu, ‘<i>çoban kepeneği içinde kurtluk</i>’ mesleğinin <br/>tüm kuramları, kavramları, araçları, yöntemleri, <br/>cinleri, ifritleri, şeytanlarıyla birlikte, <br/>cehennemin serince bir köşesinde, <br/>bir ‘<i>ilk gençliğinde insanlık</i>’<i> </i>müzesinde, <br/>doldurulmuş Ramses, Nabukadnezar, <br/>Napolyon, Sezar vesaire <br/>postlarıyla birlikte <br/>sergilenmesi. <br/><br/>----------<br/><br/><br/><font size="4"><strong>Açık İnsan Açık Toplum</strong></font>  <br/><br/>kapılar herkese ardına kadar açık, <br/>gönüller her aşka ardına kadar açık, <br/>akıllar her fikre, her düşe ardına kadar açık, <br/>arşivler her meraka ve her sorguya, <br/>sınırlar, pazarlar, mezarlar sürgüne, küsküne, <br/>‘<i>vatan haini</i>’ne, bölücüsüne, bolşeviğine <br/>ardına kadar açık, ardına!  <br/><br/>bunlar açıksa, halkım, bunlar açıksa, <br/>yerin kapıları da açık sana, göğün kapıları da; <br/>bilinçli, onurlu ve özgür yaşamanın <br/>kanatlı kapıları, kanatlı ufukları, <br/>ardına kadar açık sana, ardına kadar, ardına! <br/><br/>korkma yürü o zaman, korkma yürü <br/>önüne duvar çıkarsa duvara sövme! <br/>davarı tekmeleme, duvarı yumruklama! <br/>görmezden de gelme duvarı ama! <br/>ne alnını vur ona, ne yıkmaya çalış unu! <br/>duvara kapı aç, halkım, duvara kapı! <br/><br/>23 Temmuz 2008<b><i> <br/>Yoksullar İçin Tezler</i></b> Kitabı</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9577.htm), [web.archive.org (arşiv bağlantısı)](http://web.archive.org/web/20100131065610/http://taraf.com.tr:80/makale/9577.htm)
# Örnek Ahret Soruları

*Cahit Koytak 25.01.2010*

<div class="taraf_structure_2col_1zq">
<div class="margen_n">



 <p>SORU: Cennetin atık su kanalında ne akar? <br/>CEVAP: Petrol akar, kirli para, likit vicdan, kan, irin... <br/>SORU: Peki, cennetin atık su kanalında kimler yaşar? <br/>CEVAP: Lağım fareleri yaşar, tenyalar, solucanlar, <br/>zehir tacirleri yaşar, silah tüccarları, suç <i>baron</i>ları <br/>ve onların kamudaki uçları, kuyrukları, kirveleri, <br/>cukkacı bürokratlar, maaşlı ihale simsarları, <br/>vergi hırsızları, organ hırsızları, umut hırsızları... <br/>SORU: Cennetin atık su kanalında başka kimler yaşar? <br/>CEVAP: Sahte mürşitler, şeytanın yamakları! <br/>Gurbetçi döviziyle, <i>beyt-ül mal</i> akçasıyla kendilerine, <br/>çocuklarına dukalık kuran <i>mûtekit</i> <i>kafadarlar</i>: <br/>İnanmış kuzulara çobanlık yapmaya kalkan ve sonra<i> <br/>doğmamış bebelerin rızkı</i>nı, o rızkla yola çıkan kervanı, <br/>o kervanın develerini, eşeklerini, köpeklerini <br/>hamutlarıyla, palanlarıyla, tasmalarıyla yiyip yutan <br/>kurtlar, çakallar, sırtlanlar... <br/>SORU: Başka kim yaşar orada, başka kim yaşar? <br/>CEVAP: İşkenceci polisler ve onların amirleri, <br/>işkenceci gardiyanlar ve onların müdürleri, <br/>işkenceci subaylar ve onların komutanları, <br/>işkenceyi görmeyen savcılar, işkenceye ceza <br/>vermeyen yargıçlar; <br/>hukuku, altına gömenler karanlık siyasetin; <br/>devletin ve insanın kokuşmuş dipleri, derinleri, <br/>çöplüğün horozları, çöplüğün sahipleri... <br/>Daha sayayım mı? <br/>SORU: Korkma say, korkma say? <br/>–Halkı sindirmek için insan avına müfreze çıkaranlar, <br/>camilerde bomba, müzelerde çocuk patlatanlar, <br/>suikastçı timler, suikastçı takım komutanları, <br/>suikastçı alay komutanları, kuvvet komutanları, <br/>fesatçı kurmaylar, fesatçı kurmay başkanları; <br/>emeklisi, muvazzafı, tüm cuntacı eşkıya, <br/>tüm garnizon kabadayıları, ekran, ekran dolaşan... <br/>–Korkma say, korkma say, korkma say! <br/>–Ve onlara çanak tutan medya erketecileri, <br/>gerçeği örtenler, mesleği satanlar... yeter mi, yeter mi? <br/>–Yeter, taşacak, yeter taşacak, atık su kanalı! <br/>Şimdi gelelim, ne yer, ne içerler orada bu mücrimler? <br/>–Birbirinin etini kemirir, salyasını, sümüğünü içerler. <br/>Sonra gelecek kuşaklara gelir sıra; kendi çocuklarının, <br/>kendi torunlarının etini yer, kanını içerler. <br/>SORU: Cennet onlar için hep böyle mi olacak, peki? <br/>–Hayır, hayır, gerçekte bir atık su kanalı olmayacak <br/>                                             cennetin hiçbir zaman. <br/>Bütün bunlar yalnızca, akıllarından geçecek <br/>ve rüyalarına girecek mezarlarda mücrimlerin. <br/>Yetmez mi bu kadarı, azıcık insan olan için? <br/>–Yeter de artar bile, bence, yeter de artar bile. <br/>SON BİR SORU: Cennetin atık su kanalında <br/>kan akar, irin akar vesaire... Peki, ya gözyaşı? <br/>Gözyaşı karışmaz mı hiç o bulanık sulara? <br/>CEVAP: Hayır asla, bir damlası bile! <br/>Gözyaşları başka bir vadide çünkü <br/>başka bir ırmağa dönüşecek o gün <br/>ve bu ırmak dosdoğru cehenneme boşalacak, <br/>söndürmek için orada, tepkisiz yığınların <br/>kendi elleriyle, kendi vicdanlarında yaktığı <br/>ve azdırdığı ateşi... <br/><br/>22 Ocak 2009<b><i> <br/>Yoksullar İçin Tezler</i></b> Kitabı</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9680.htm), [web.archive.org (arşiv bağlantısı)](http://web.archive.org/web/20100131065616/http://taraf.com.tr:80/makale/9680.htm)
# Örnek Ahret Soruları

*Cahit Koytak 25.01.2010*

<div class="taraf_structure_2col_1zq">
<div class="margen_n">



 <p>SORU: Cennetin atık su kanalında ne akar? <br/>CEVAP: Petrol akar, kirli para, likit vicdan, kan, irin... <br/>SORU: Peki, cennetin atık su kanalında kimler yaşar? <br/>CEVAP: Lağım fareleri yaşar, tenyalar, solucanlar, <br/>zehir tacirleri yaşar, silah tüccarları, suç <i>baron</i>ları <br/>ve onların kamudaki uçları, kuyrukları, kirveleri, <br/>cukkacı bürokratlar, maaşlı ihale simsarları, <br/>vergi hırsızları, organ hırsızları, umut hırsızları...<br/>SORU: Cennetin atık su kanalında başka kimler yaşar? <br/>CEVAP: Sahte mürşitler, şeytanın yamakları! <br/>Gurbetçi döviziyle, <i>beyt-ül mal</i> akçasıyla kendilerine, <br/>çocuklarına dukalık kuran <i>mûtekit</i> <i>kafadarlar</i>: <br/>İnanmış kuzulara çobanlık yapmaya kalkan ve sonra<i> <br/>doğmamış bebelerin rızkı</i>nı, o rızkla yola çıkan kervanı, <br/>o kervanın develerini, eşeklerini, köpeklerini <br/>hamutlarıyla, palanlarıyla, tasmalarıyla yiyip yutan <br/>kurtlar, çakallar, sırtlanlar... <br/>SORU: Başka kim yaşar orada, başka kim yaşar? <br/>CEVAP: İşkenceci polisler ve onların amirleri, <br/>işkenceci gardiyanlar ve onların müdürleri, <br/>işkenceci subaylar ve onların komutanları, <br/>işkenceyi görmeyen savcılar, işkenceye ceza <br/>vermeyen yargıçlar; <br/>hukuku, altına gömenler karanlık siyasetin; <br/>devletin ve insanın kokuşmuş dipleri, derinleri, <br/>çöplüğün horozları, çöplüğün sahipleri... <br/>Daha sayayım mı? <br/>SORU: Korkma say, korkma say? <br/>–Halkı sindirmek için insan avına müfreze çıkaranlar, <br/>camilerde bomba, müzelerde çocuk patlatanlar, <br/>suikastçı timler, suikastçı takım komutanları, <br/>suikastçı alay komutanları, kuvvet komutanları, <br/>fesatçı kurmaylar, fesatçı kurmay başkanları; <br/>emeklisi, muvazzafı, tüm cuntacı eşkıya, <br/>tüm garnizon kabadayıları, ekran, ekran dolaşan... <br/>–Korkma say, korkma say, korkma say! <br/>–Ve onlara çanak tutan medya erketecileri, <br/>gerçeği örtenler, mesleği satanlar... yeter mi, yeter mi? <br/>–Yeter, taşacak, yeter taşacak, atık su kanalı! <br/>Şimdi gelelim, ne yer, ne içerler orada bu mücrimler? <br/>–Birbirinin etini kemirir, salyasını, sümüğünü içerler. <br/>Sonra gelecek kuşaklara gelir sıra; kendi çocuklarının, <br/>kendi torunlarının etini yer, kanını içerler. <br/>SORU: Cennet onlar için hep böyle mi olacak, peki? <br/>–Hayır, hayır, gerçekte bir atık su kanalı olmayacak <br/>                                             cennetin hiçbir zaman. <br/>Bütün bunlar yalnızca, akıllarından geçecek <br/>ve rüyalarına girecek mezarlarda mücrimlerin. <br/>Yetmez mi bu kadarı, azıcık insan olan için? <br/>–Yeter de artar bile, bence, yeter de artar bile. <br/>SON BİR SORU: Cennetin atık su kanalında <br/>kan akar, irin akar vesaire... Peki, ya gözyaşı? <br/>Gözyaşı karışmaz mı hiç o bulanık sulara? <br/>CEVAP: Hayır asla, bir damlası bile! <br/>Gözyaşları başka bir vadide çünkü <br/>başka bir ırmağa dönüşecek o gün <br/>ve bu ırmak dosdoğru cehenneme boşalacak, <br/>söndürmek için orada, tepkisiz yığınların <br/>kendi elleriyle, kendi vicdanlarında yaktığı <br/>ve azdırdığı ateşi... <br/><br/>22 Ocak 2009<b><i> <br/>Yoksullar İçin Tezler</i></b> Kitabı</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9686.htm), [web.archive.org (arşiv bağlantısı)](http://web.archive.org/web/20100221040706/http://taraf.com.tr:80/makale/9686.htm)
# Avarelik Yılları

*Cahit Koytak 01.02.2010*

<div class="taraf_structure_2col_1zq">
<div class="margen_n">



 <p>Sen miydin, Tanrım, o kerem sahibi, <br/>Bir öğün yemek, bir testi şarap <br/>Ve bir gecelik barınak için <br/>Kapını çaldığımda, <br/>Hizmetçilerine <br/>“Evde yok!” dedirten? <br/><br/>Sen miydin, Lordum, <br/>Aklın taş gemisiyle ruhun çölünde <br/>Kalbim forsada kürek çekerken <br/>Gökçe krallığının tepelerinden <br/>Biraz kekik kokusu, <br/>Biraz serinlik istediğimde, <br/>Rüzgârın yalazlı dudağına <br/>“Evde yok!” dedirten? <br/><br/>Sen miydin, Efendimiz, <br/>Sen miydin, şairlerin, yoksulların tanrısı, <br/>Sözcüklerin yalancı cennetinde <br/>Dillerini bilmediğim yamaklarının <br/>Ve söz cambazlarının arasında <br/>Yüreğimin kekeme diline <br/>Bir âhenk, bir düzen istediğimde, <br/>Yalnızlığın ilham perilerine <br/>“Evde yok!” dedirten? <br/><br/>----------  <br/><br/><br/><font size="4"><strong>Rüzgâra Ekilen Şair</strong></font> <br/><br/>Dereden su içmek, yüzümü ıslamak için <br/>Suya eğilmeden önce, şiirlerimi, <br/>Benim için aklında tutsun ve dilerse <br/>Alçak sesle taşlara, dikenlere okusun diye <br/>Rüzgârın kucağına bırakmıştım; <br/> <br/>Fakat, doğrulduğumda, bir de baktım ki, <br/>Rüzgâr onları iki adım olsun taşıyamamış <br/>Ve vadiden aşağı derenin sularına, <br/>Çalıların arasına, derken, daha ötede <br/>Şeftali ve elma bahçelerine, <br/><br/>Yamaçtaki mısır tarlalarına, <br/>Köy yolunun göründüğü yerde <br/>Salınıp duran salkım söğütlerin arasına <br/>Ve yukarılara, dağın yamacına doğru <br/>Uzayıp giden çayıra saçıp savuruvermiş. <br/><br/>Baktım, rüzgâr benden iyi biliyor, <br/>Gönlün yükü, zihnin takıntıları <br/>Nasıl dağıtılır, nasıl ekilir <br/>Tanrının, ölüm nedir, keder nedir bilmeyen, <br/>Bilgiyi de umursamayan dilsiz okurlarına… <b><i><br/><br/>Yoksulların Ve Şairlerin</i></b> <b><i>Kitabı</i></b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9802.htm), [web.archive.org (arşiv bağlantısı)](http://web.archive.org/web/20100221040736/http://taraf.com.tr:80/makale/9802.htm)
# Kendi kendine ney dersi, kaval dersi, klarinet dersi

*Cahit Koytak 08.02.2010*

<div class="taraf_structure_2col_1zq">
<div class="margen_n">



 <p>Elli sekiz yaşında başladım, üflemeye <br/>Ve günde bazen bir, bazen iki, bazen üç saat, <br/>Bazen de gün boyu, gece yatana kadar <br/>Bıkmadan, usanmadan <br/>Üç yıldır üflüyorum kamışa; <br/><br/>Nefesim tükeninceye kadar da <br/>Üflemeye devam edeceğim bu gidişle, <br/>Tıpkı Hindistan’ı almadan <br/>Babil’e dönmemeye kararlı <br/>Eski moda bir cihangir gibi, inatla. <br/><br/>Yahut cihangirleri umursamayan <br/>Ve gönlünün sesini kavalıyla <br/>Onlardan çok daha uzaklara, <br/>Burçlara, yıldızlara ulaştırmasını bilen, <br/>Dicle kıyısında bir çoban gibi… <br/><br/>Üfleye üfleye, o cansız, dilsiz boruyu <br/>Önce benimle konuşmaya, <br/>Sonra benim gibi konuşmaya, <br/>Sonra benim yerime konuşmaya <br/>Razı ederim, sanıyorum. <br/><br/>Böylece, ölmeden, dağa taşa, kurda kuşa <br/>Ve insanlara gösterebilirim, sanıyorum, <br/>Bir şairin bir kraldan, <br/>Bir çobanın da bir şairden daha uzağa <br/>Ulaştırabildiğini yüreğinin sesini <br/><br/>20 Mayıs 2008<br/><br/>------------  <br/><br/><br/><font size="4"><strong>Kalk şair!</strong></font> <br/><br/>Kalk şair, kalk, örtülerini at üzerinden! <br/>Bir elini, güvercin uçurur gibi <br/>Omzunun üzerine kaldır ve oku <br/>Sana okunanları! <br/><br/>Her sözcüğün sağaltıcı bir öpüş olsun, <br/>Meneviş renkli bir tüy, Simurg’un kanadından, <br/>Usulca, yârence kondurduğun <br/>Yaralarımızın üzerine! <br/><br/>Mısraların –ki ebediyetin elleri ve gözleri <br/>Sözün ipeğiyle dokumuştur onları- <br/>Ayıplarımızı örtsün, <br/>Kemiklerimizi ısıtsın! <br/><br/>Ve sesindeki çağıltılar <br/>Gönüllerimizin kapıları önünde <br/>Dünya ile ahreti, cennetle cehennemi <br/>Getirsin bir araya! <br/><br/>Musa’nın çocukluğunu çağırsın oyuna, <br/>Firavunun çocukluğunu çağırsın; <br/>Dara’nınkini, İskender’inkini, <br/>Sokrat’ınkini, Rumî’ninkini... <br/><br/>6 Kasım 2003<b><i> <br/>Yoksulların ve Şairlerin Kitabı</i></b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9928.htm), [web.archive.org (arşiv bağlantısı)](http://web.archive.org/web/20100221235223/http://taraf.com.tr:80/makale/9928.htm)
# ‘Homopoeticus’ (II)

*Cahit Koytak 15.02.2010*

<div class="taraf_structure_2col_1zq">
<div class="margen_n">



 <p>Masaya iki tabak koy, iki de kristal kadeh! <br/>Biri senin için, öteki de. Ve söyle bakalım şimdi, <br/>Cin misin, melek misin –Yoksa, şu, şiir nedir, <br/>Felsefe nedir bilmeyen uzaylılardan biri mi? <br/>Nasıl görünür oldun, böyle? Benim için mi indin, <br/>İnsan denen bu ıssız gezegene? <br/><br/>Ta başından beri hep senin gibi, bir cinim <br/>Yahut kafa dengi bir meleğim olsaydı! <br/>Yüksek matematik bilseydim o sayede, <br/>Saksafon çalmasını, <br/>Kuşlarla, ağaçlarla, taşlarla <br/>Tercümansız konuşmasını bir de! <br/><br/>Aklıma bile gelmezdi, sanıyorum, o zaman <br/>Egomun damağını ıslayacak birkaç yudum su için <br/>Dilin sahralarında iğneyle kuyu kazmak. <br/>Ve sözcükleri yan yana ve üst üste <br/>Dizip basamak basamak, <br/>O kuyudan yukarı tırmanmaya çalışmak. <br/><br/>d’Alamber’in kıpırtısız yaşamı –yahut <br/>Gauss’un sessiz süzülüşü sayıların göğünde <br/>Ya da Gödel’in, kuş sesleri ve cebirsel simgelerle <br/>Kaynaşan bir koruda sabah yürüyüşleri <br/>Her zaman onlarca kat daha çok çekmiştir ilgimi <br/>Napolyon’un, bando mızıka, gürültülü ruhundan. <br/><br/>Hayıflanıp durmuşumdur her zaman, <br/>Bazen bir keşişin kırbacını indirerek yüzüme, <br/>Demişimdir, “Matematik ve botanik bilgisi iyi <br/>Basit bir köy öğretmeni olmalıydım, belki de, <br/>Bir Homer yahut Hayyam yahut Dante <br/>Bozuntusu olup çıkmak yerine!” <br/><br/>Kimi insan, başından geçenleri otlarla, <br/>Ağaçlarla, insanlarla paylaşmak için yaşar; <br/>Kimi, paylaşacak bir şeyler geçsin için başından... <br/>Bense, anlatması biraz zor olacak belki de, <br/>Biraz dolambaçlı, biraz eksantrik, biraz <br/>Egzotik, biraz ezoterik falan falan falan, <br/><br/>Ama açıkçası, olmuşken, şöyle uğultulu cinsinden <br/>Bir ruhum olsun diye yazıp durdum bir ömür <br/>Ve bir ağaç kurdu gibi bunca yıl <br/>Oyup durdum, oyup durdum zihnimi, <br/>Kıvrım kıvrım dehlizler ve kemerli, revaklı <br/>Galeriler inşa ettim kafamda, <br/><br/>Ki, gündelik ayinleri, sözleri, söylemleri, <br/>Ortada ne bulursa artık ciğerlerine çeken zaman, <br/>Rüzgâr gibi geçerken bu delik deşik mağaradan, <br/>İçim onları alsın ve anlamlı öykülere, <br/>Dağ, bayır, oba, şehir, bin yıl öteleri dolaşan <br/>Yırlara, destanlara çevirsin, kendi bildiği dilde <br/><br/>8 Şubat 2010<b><i> <br/>Dudakta Bekletilen Şarkılar</i></b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/10045.htm), [web.archive.org (arşiv bağlantısı)](http://web.archive.org/web/20100227112638/http://www.taraf.com.tr:80/makale/10045.htm)
# ‘Zamanın Ruhu’

*Cahit Koytak 22.02.2010*

<div class="taraf_structure_2col_1zq">
<div class="margen_n">



 <p>Sultan II. Mehmet mi fethetti Konstantiniye’yi, <br/>yoksa, şehirlerin anası Konstantinopolis mi <br/>çekip kucağına almak istedi <br/>Murat’ın oğlu yeniyetme Mehmet’i, <br/>emzirmek için onda <br/>yepyeni bir medeniyeti? <br/><br/>Büyük İskender mi fethetti Hindistan’ı, <br/>yoksa Büyük Hindistan mı çağırdı <br/>Makedonyalı Philip’in oğlu <br/>yeniyetme Aleksandros’u ayağına, <br/>köprüler yapsın diye, kuleler inşa etsin <br/>ve ismiyle anılan şehirler, yol boyunca? <br/><br/>Büyük rüzgârların nasıl oluştuğunu düşün; <br/>düşük tazyik alanları, durdurulmaz bir güçle, <br/>nasıl emip kucaklarına çeker <br/>tohum yüklü, yağmur yüklü serseri siklonları, <br/>sonra nasıl bahçıvana dönüştürür onları; <br/>şaire, dervişe ve bilgine, azgın silahşorları... <br/><br/>büyük zamanlar ve büyük şiirler <br/>yeni bir yaratma hamlesi, yeni bir bileşim için <br/>yeni ruhlara, yeni düşlere, yeni seslere, <br/>yeni çalkantılara ve yeni çağıltılara <br/>nasıl yer açarlar bağırlarında, hissetmeye çalış, <br/>onlarla var etmek için yeni bedenlerini! <br/><br/>hangi Mehmet, hangi Aleksandros ayak direyebilir, <br/>hangi seyyah, hangi şair, hangi cihangir, <br/>onu tatlı uykulardan, küçük düşlerden koparıp alan <br/>ve büyük düşlerin, ulu sevdaların peşine takan <br/>Varlığın yaratıcı soluğuna? <br/>Hangi Dante, hangi Colomb, hangi Attila? <br/><br/>***  <br/><br/><br/><font size="4"><strong>BilmemKaçıncıKezGüncellenenTez</strong></font> <br/><br/>Fuhuş, saçını başını düzeltmeye, <br/>eteğine, göbeğine çeki düzen vermeye, <br/>şöyle arlı uslu pozlar takınmaya, hatta, <br/>lüzum görmeden, <br/>güpegündüz ve kırıta kırıta; <br/>zorbalıksa, postalları kucağında –düşünün-<i> <br/>kadilkuzat’</i>ın(i) hareminden çıkıp da, <br/>bu ikisi sarmaş dolaş siyaset meydanına girince, <br/>artık şairlere söylenecek söz kalmaz, <br/>şu sarhoş sözünden, serkeş sözünden başka: <br/><br/>“Zaman, yoksullara dağları deldirtmek, <br/>kendisine yeni yollar, geniş yataklar açmak <br/>ve böylece sahneye yeni oyunlar koyup, <br/>kalender şairlere de ‘elden düşme’ <br/>mitoslar bahşetmek istediğinde, <br/>bu oyunda yalnızca kiralık katillere, <br/>kiralık kalemlere, gözü dönmüş siyasîlere değil, <br/>akıllarınca, <i>yoksullar, şairler</i> ve zenciler <br/>sahneye doluşmasın diye <br/>kulisle sahne arasına, <br/>tuğla niyetine, kanun kitaplarından <br/>duvar örmeye kalkan <br/>hil’atli, icazetli fakihlere(ii) de rol verir, <br/>ahmak, cahil, <i>haramî</i>, <br/>alikıran baş kesen komitacılarla birlikte...” <br/><br/>22 Temmuz 2009 – 6 Haziran 2008<b><i> <br/>Yoksullar Ve Siviller İçin Tezler </i></b>Kitabı<i> <br/><br/>(i) Kadilkuzat</i>: Baş kadı, kadılar kadısı, yüksek yargı makamı, <i><br/>(ii) Fakih:</i> hukukçu, hukuk bilgini.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/10179.htm), [web.archive.org (arşiv bağlantısı)](http://web.archive.org/web/20100225183801/http://www.taraf.com.tr:80/makale/10179.htm)
# ‘İkebukuru’

*Cahit Koytak 01.03.2010*

<div class="taraf_structure_2col_1zq">
<div class="margen_n">



 <p>Bir şiirin adı olmadan önce, <br/>semendergillerden bir sürüngen türünün <br/>adı olabilirdi, bu gizemli sözcük, pekâla. <br/>Tokyo’da bir semtin adıymış; <br/>Şavkar Altınel’in tuttuğu <br/>‘Kvagvamun Kavşağı’ başlıklı <br/>gezi notlarında geçiyor. <br/><br/>Bayıldım bu notlara, <br/>bu notlardaki ölçülü şiire, <br/>ölçülü hüzne, <br/>ölçülü ve ölçüsüz yalnızlığa. <br/><br/>Bayıldım, kahramanımızın, <br/>bütün bir yolculuk boyunca, <br/>bir kaya kütlesini yonta yonta <br/>içinden, aynı bedende hem Hamlet, <br/>hem Odysseus olan <br/>bir yontu çıkarırcasına, <br/>öykünün finalinde, ustaca, <br/>‘Lafcaido Hearn’ efsanesinin içinden <br/>kendi silüetini yontup çıkardığı <br/>o enfes rüya bölümüne. <br/><br/>ve tabii, bir de ‘Altınel Müzesi’ne, <br/>bu müze betimlemesiyle, insan soyunun <br/>hayalhanesine kazandırılan <br/>görkemli alegoriye... <br/><br/>Uzun tren yolculuklarında, <br/>yolcunun kulağı bir süre sonra <br/>rayların sesine alışır ve insan <br/>rayların çağıltısında artık <br/>rayların sesini değil, <br/>kendi yüreğinin sesini, <br/>kendi kaderinin çağıltısını duymaya başlar <br/>ve iyi kulak verirse, hatta <br/>derinden derine yaratılışın çağıltısını, <br/>giderek tanrının çağıltısını <br/>seçer gibi olur ya hani, <br/>işte bu kitap, bu yaşam ırmağı da, <br/>böyle bir iç çağıltıyı yaşattı, sık sık, <br/>kıyısında yol alırken, bana. <br/><br/>Ben de sesimi bıraktım o ırmağa, <br/>göğe doğru yokuş yukarı aka aka <br/>turna katarına dönüşen <br/>o tılsımlı sayfalara... <br/><br/>Sesim uçtu uçtu, gitti gitti gitti, <br/>Şavkar’la beraber o şehirleri, <br/>o sokakları, o kahveleri, <br/>o otelleri, o müzeleri <br/>ve o mezarları dolaştı, <br/>dolaştı ve sonunda <br/>‘İkebukuro’ isimli <br/>bir şiir olarak döndü yuvaya. <br/><br/>25 Ekim 2008<b><i> <br/>Yoksulların Ve Şairlerin Kitabı</i></b></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/10303.htm), [web.archive.org (arşiv bağlantısı)](http://web.archive.org/web/20100304072516/http://taraf.com.tr:80/makale/10303.htm)
# Cihangir

*Cahit Koytak 08.03.2010*

<div class="yazi"><p>Makedonyali Iskender benim, ben, evet,<br/>Hanlar hani Temuçin, Sultan II. Mehmet<br/>Ve Napolyon ve Gandi ve Lenin...<br/>Keremiyle, siir denen akilli deliligin,<br/>Bir tek ömür içinde hepsini oluverdim.</p>
<p>At basi vurup geçtim ölümü ve dirimi,<br/>Bedenim, öteki krallarinki gibi<br/>Balmumundan degil benim.<br/>Dislerim ve çene kemiklerim<br/>Öteki krallarinki gibi alçidan degil.</p>
<p>Tan isigiyim yahut tan isiginin kuzeniyim,<br/>Ama gece kadar da doluyum, gizemliyim.<br/>Anli sanli siir sanatiyim ben,<br/>Bakma sanatiyim, görme sanatiyim,<br/>Sevme sanati, ölme sanati...</p>
<p>Dünyayi size birakabilirim, bakin,<br/>Atimin çignedigi yerleri bütün...<br/>Ayri bir krallik, isteyen her akilliya ve her deliye!<br/>Ama ruhun kralligi benim, kalbin kralligi benim,<br/>Sözün kralligi benim, sazin kralligi benim!</p>
<p>Kisin yaz yagmuruyla iniyor gönüllere<br/>Sözcüklere bölüne bölüne benim cesedim,<br/>Yazin kis mahmurluguyla ve beyaz güllerle...<br/>Ruhumsa, hemen her mevsim,<br/>Mayis günlerinin sabah rüzgâri.</p>
<p>Ve dilim, yalnizca kuslarin, çiçeklerin,<br/>Karincalarin dili degil, iyi dinleyin!<br/>Dilim, balçiktan kus yapan Usta’nin dili,<br/>Balçiktan çiçek yapan, karinca yapan,<br/>Adam yapan, akil yapan, imgelem yapan...</p>
<p>11 Temmuz 2008</p>
<p>‘Zamanin Ruhu’</p>
<p>bir tek Babil Kulesi degil,<br/>güzel sözlerin cini,<br/>bir tek Babil Kulesi degil,<br/>siirimizde öyle bir kuleler sehri,<br/>öyle bir krallik kuralim ki,</p>
<p>Urumu, Slavi, Levanteni,<br/>Yahudisi, Ermenisi, Fenikelisi...<br/>meydanlarinda esip savurmayan,<br/>türküsünü çigirmayan millet,<br/>konusulmayan dil kalmasin!</p>
<p>sokaklarinda da zamanin ruhu dolassin,<br/>dut gibi sarhos zamanin ruhu...<br/>bundan bes yüzyil önceki Istanbul gibi,<br/>bundan bes yüzyil sonraki<br/>Istanbul gibi.</p>
<p>15 Temmuz 2003</p>
<p>cahitkoytak@gmail.com</p></div>

Kaynak: [taraf.com.tr](http://www.taraf.com.tr:80/cahit-koytak/makale-cihangir.htm), [web.archive.org (arşiv bağlantısı)](http://web.archive.org/web/20100522012356/http://www.taraf.com.tr:80/cahit-koytak/makale-cihangir.htm)
# Yoksulların Ve Şairlerin Tanrısı

*Cahit Koytak 15.03.2010*

<div class="yazi"><p>Ah bu kral-yoksulluğun senin!</p>
<p>Çünkü, zaten olsaydı, bu daracık dünyada</p>
<p>Vaadedilmiş köşklerin, bahçelerin</p>
<p>Yoksulları ve şairleri için, yeryüzünün,</p>
<p>O zaman, inandırabilir miydi kimseyi</p>
<p>Ne bir ‘babasız oğul’, ne bir yalvaç, ne bir şair</p>
<p>O köşkler, o bahçeler ve onların içlerinde salınan</p>
<p>İnce, gökçek tazeler için değil, fakat</p>
<p>‘Şiir ve Hakikat’in peşinde</p>
<p>Yollara düştüklerine,</p>
<p>Öyle azıksız, umarsız, yalın ayak,</p>
<p>Öyle çivilerle yalnızlığa gerili?</p>
<p> </p>
<p>Ah bu kral-yalnızlığın senin!</p>
<p>Çünkü, bakın, ruh denen o gökyüzü zamanının</p>
<p>Kapısı açık olsa bile ölümlü bedenlere,</p>
<p>O kapının önünde dolaşan gölgeleri</p>
<p>Uzak tutuveriyor içerdeki şenlikten,</p>
<p>Aklın, ‘Peki, ya yoksa, ya yoksa!’ kuşkusuyla,</p>
<p>Kalbin, ‘Ya varsa, ya varsa!’ sarhoşluğu.</p>
<p>Ve şenlik senin nurunla</p>
<p>Bir kere dışarı taşınca da,</p>
<p>Senin kral yalnızlığına şerik olabilecek</p>
<p>Ne gölge kalıyor o kapının önünde</p>
<p>Ne Şiir, ne de Gerçek...</p>
<p> </p>
<p>Ah bu kral-uzaklığın senin!</p>
<p>Çünkü, hayâl, hangi ankanın</p>
<p>Sırtında aşarak tepeleri, hangi diyarlara varsa,</p>
<p>Bilgi, hangi maymuncuklarla</p>
<p>Hangi kapıları açsa,</p>
<p>Ve hangi peçeleri çözüverip de sanat,</p>
<p>Hangi güzelliğin yüzüne bakacak olsa,</p>
<p>Kalp, başını sallıyor ve “Yoo! diyor</p>
<p>Yo, bu O değil, bu O değil!</p>
<p>Bu olsa olsa, o denizden,</p>
<p>O şarap ve kevser denizinden</p>
<p>Yalnızca bir tek damla!”</p>
<p> </p>
<p>Ah bu kral-mutlaklığın, senin!</p>
<p>Çünkü, şüphe bile, evet, şüphe kurdu bile</p>
<p>Senin bahşettiğin azıkla doyuruyor karnını.</p>
<p>Önce kınalı kuzuların karnını doyuruyorsun,</p>
<p>Sonra kınalı kuzularla kurtların karnını,</p>
<p>Sonra kurtlarla kurtçukların,</p>
<p>Sonra da bunların hepsiyle toprağın karnını.</p>
<p>Ve toprakla da, ne âlâ, ne âlâ,</p>
<p>Gözlerini yoksulların ve şairlerin...</p>
<p>Ah bu köylü-tutumluluğun,</p>
<p>Ah bu çoban bonkörlüğün, ah bu</p>
<p>Yoksul-zenginliğin, zengin-yoksulluğun senin!</p>
<p>14 ağustos 2002 Yoksulların ve Şairlerin Kitabı <a href="mailto:cahitkoytak@gmail.com">cahitkoytak@gmail.com</a></p>
</div>

Kaynak: [taraf.com.tr](http://www.taraf.com.tr:80/makale/10464.htm), [web.archive.org (arşiv bağlantısı)](http://web.archive.org/web/20100322224517/http://www.taraf.com.tr:80/makale/10464.htm)
# Tempolu Yürüyüş

*Cahit Koytak 22.03.2010*

<div class="yazi"><p class="MsoNormal" style="MARGIN: 0cm 0cm 0pt"><span style="mso-spacerun: yes"><font size="2">............       </font></span></p>
<p class="MsoNormal" style="MARGIN: 0cm 0cm 0pt"><font size="2"></font> </p>
<p class="MsoNormal" style="MARGIN: 0cm 0cm 0pt"><font size="2">Bir zamandan beridir, pazar sabahları </font></p>
<p class="MsoNormal" style="MARGIN: 0cm 0cm 0pt"><font size="2">Koruda köpeklerini gezdiren, </font></p>
<p class="MsoNormal" style="MARGIN: 0cm 0cm 0pt"><font size="2">Oğuz Atay ve Sylvia Plath okumuş oldukları </font></p>
<p class="MsoNormal" style="MARGIN: 0cm 0cm 0pt"><font size="2">Her hallerinden belli <i style="mso-bidi-font-style: normal">kültürlübaylarla <?xml:namespace prefix = o ns = "urn:schemas-microsoft-com:office:office" /><o:p></o:p></i></font></p>
<p class="MsoNormal" style="MARGIN: 0cm 0cm 0pt"><font size="2"><i style="mso-bidi-font-style: normal">Kültürlübayanlar</i> değil de artık,</font></p>
<p class="MsoNormal" style="MARGIN: 0cm 0cm 0pt"><font size="2">Yeşim kakmalı, zümrüt kakmalı </font></p>
<p class="MsoNormal" style="MARGIN: 0cm 0cm 0pt"><font size="2">Pahalı tasmalarla<i style="mso-bidi-font-style: normal"> nefis</i>lerini,</font></p>
<p class="MsoNormal" style="MARGIN: 0cm 0cm 0pt"><font size="2">Ve markalı eşofmanlar, markalı ayakkabılarla </font></p>
<p class="MsoNormal" style="MARGIN: 0cm 0cm 0pt"><font size="2">Fazla kiloları için <i style="mso-bidi-font-style: normal">imanlarını</i> </font></p>
<p class="MsoNormal" style="MARGIN: 0cm 0cm 0pt"><font size="2">Tempolu yürüyüşlere çıkaran <i style="mso-bidi-font-style: normal">dini bütün</i> yurttaşlar </font></p>
<p class="MsoNormal" style="MARGIN: 0cm 0cm 0pt"><font size="2">İlham verir oldu satirik şiirlerime.</font></p>
<p class="MsoNormal" style="MARGIN: 0cm 0cm 0pt"><o:p><font size="2"> </font></o:p></p>
<p class="MsoNormal" style="MARGIN: 0cm 0cm 0pt"><br/><font size="2">Bazen onlardan birini, iki kulağında ayrı iki g.s.m.</font></p>
<p class="MsoNormal" style="MARGIN: 0cm 0cm 0pt"><font size="2">Aynı anda hem cehennemde Çinli bir tüccarla, </font></p>
<p class="MsoNormal" style="MARGIN: 0cm 0cm 0pt"><font size="2">Hem cennette bir Katarlıyla </font></p>
<p class="MsoNormal" style="MARGIN: 0cm 0cm 0pt"><font size="2">Konuşuyormuşçasına huşu içinde</font></p>
<p class="MsoNormal" style="MARGIN: 0cm 0cm 0pt"><font size="2">Tempolu yürüyüşte herkesten önde görünce, </font></p>
<p class="MsoNormal" style="MARGIN: 0cm 0cm 0pt"><font size="2">İçimde insan, cin karışımı bir Molla Kasım, </font></p>
<p class="MsoNormal" style="MARGIN: 0cm 0cm 0pt"><font size="2">Parmağını sallayarak, onun peşinden </font></p>
<p class="MsoNormal" style="MARGIN: 0cm 0cm 0pt"><font size="2">Şunları bağırmamı istiyor benden:</font></p>
<p class="MsoNormal" style="MARGIN: 0cm 0cm 0pt"><o:p><font size="2"> </font></o:p></p>
<p class="MsoNormal" style="MARGIN: 0cm 0cm 0pt"><span style="mso-spacerun: yes"><br/><font size="2"> </font></span><font size="2">“Böyle <i style="mso-bidi-font-style: normal">paldır küldür</i> nereye, güzel kardeşim?</font></p>
<p class="MsoNormal" style="MARGIN: 0cm 0cm 0pt"><font size="2">Cennet o tarafta değil ki ama! Hem öyle olsa bile,</font></p>
<p class="MsoNormal" style="MARGIN: 0cm 0cm 0pt"><font size="2"><b style="mso-bidi-font-weight: normal"><i style="mso-bidi-font-style: normal">‘Allah’ın Arzı’</i></b>nı babalarının tapulu malı sanıp da, </font></p>
<p class="MsoNormal" style="MARGIN: 0cm 0cm 0pt"><font size="2">Yoksul muhacirleri kovmaktan söz eden birileri,</font></p>
<p class="MsoNormal" style="MARGIN: 0cm 0cm 0pt"><font size="2">İzrael’in Zion’a ördüğü duvarlar gibi</font></p>
<p class="MsoNormal" style="MARGIN: 0cm 0cm 0pt"><font size="2">Beton duvarlarla çevirmiş olmasınlar sakın, cenneti?”</font></p>
<p class="MsoNormal" style="MARGIN: 0cm 0cm 0pt"><o:p><font size="2"> </font></o:p></p>
<p class="MsoNormal" style="MARGIN: 0cm 0cm 0pt"><br/><font size="2">Bunları bağırmıyorum, kuşkusuz. </font></p>
<p class="MsoNormal" style="MARGIN: 0cm 0cm 0pt"><font size="2">Ve gafletin bu kadar körcesine ve bu kadar <i style="mso-bidi-font-style: normal">izansız</i> </font></p>
<p class="MsoNormal" style="MARGIN: 0cm 0cm 0pt"><font size="2">Olabileceğine inanmıyorum da.</font></p>
<p class="MsoNormal" style="MARGIN: 0cm 0cm 0pt"><font size="2">Ama yine de diyorum ki, kendi kendime, </font></p>
<p class="MsoNormal" style="MARGIN: 0cm 0cm 0pt"><font size="2">Ruhun kurtuluşu için, şairceğizim, en azından </font></p>
<p class="MsoNormal" style="MARGIN: 0cm 0cm 0pt"><font size="2">Yoksulların, çitleri, duvarları, bekçileri olmayan</font></p>
<p class="MsoNormal" style="MARGIN: 0cm 0cm 0pt"><font size="2">Pasaport ve vize sorulmayan gerçek cenneti</font></p>
<p class="MsoNormal" style="MARGIN: 0cm 0cm 0pt"><font size="2">Keşfedilinceye kadar gönüllerimizde, </font></p>
<p class="MsoNormal" style="MARGIN: 0cm 0cm 0pt"><font size="2">Peşinden koşulmaya yahut tempolu yürümeye değer</font></p>
<p class="MsoNormal" style="MARGIN: 0cm 0cm 0pt"><font size="2">Yalnızca şiir, müzik, doğru bilgi</font></p>
<p class="MsoNormal" style="MARGIN: 0cm 0cm 0pt"><font size="2">Ve <b style="mso-bidi-font-weight: normal"><i style="mso-bidi-font-style: normal">tutarlı düşünme</i></b> sanatı kalmış görünüyor,</font></p>
<p class="MsoNormal" style="MARGIN: 0cm 0cm 0pt"><font size="2">Yalnızca <b style="mso-bidi-font-weight: normal"><i style="mso-bidi-font-style: normal">zihin açılımı, </i></b>başka her türlü <i style="mso-bidi-font-style: normal">açılım</i>dan önce...<b style="mso-bidi-font-weight: normal"><i style="mso-bidi-font-style: normal"><o:p></o:p></i></b></font></p>
<p class="MsoNormal" style="MARGIN: 0cm 0cm 0pt"><o:p><font size="2"> </font></o:p></p>
<p class="MsoNormal" style="MARGIN: 0cm 0cm 0pt"><br/><font size="2">- “Bir de İnsanlık ülküsü, Efendimiz, bir de </font></p>
<p class="MsoNormal" style="MARGIN: 0cm 0cm 0pt"><font size="2">Büyük İnsanlık Ailesi ülküsü!” diye lafa giriyor</font></p>
<p class="MsoNormal" style="MARGIN: 0cm 0cm 0pt"><font size="2">Güzel Sözlerin Cini, “Önce <i style="mso-bidi-font-style: normal">silahlar</i>dan, sonra </font></p>
<p class="MsoNormal" style="MARGIN: 0cm 0cm 0pt"><font size="2"><i style="mso-bidi-font-style: normal">Sınırlar</i>dan, sonra <i style="mso-bidi-font-style: normal">siyaset</i>ten arınmış bir yeryüzünde,</font></p>
<p class="MsoNormal" style="MARGIN: 0cm 0cm 0pt"><font size="2">Kendini ilk defa keşfedecek olan, İnsanlık Ailesi!</font></p>
<p class="MsoNormal" style="MARGIN: 0cm 0cm 0pt"><font size="2">Burada, yeryüzünde, cehennemin ortasında</font></p>
<p class="MsoNormal" style="MARGIN: 0cm 0cm 0pt"><font size="2">Cennetin kendisi yani!</font></p>
<p class="MsoNormal" style="MARGIN: 0cm 0cm 0pt"><o:p><font size="2"> </font></o:p></p>
<p class="MsoNormal" style="MARGIN: 0cm 0cm 0pt"><br/><font size="2">Tanrıya götüren yolların belki en uzunu, </font></p>
<p class="MsoNormal" style="MARGIN: 0cm 0cm 0pt"><font size="2">Ama en güvenlisi!</font></p>
<p class="MsoNormal" style="MARGIN: 0cm 0cm 0pt"><font size="2">Ve böyle olduğu için de, en kestirmesi!</font></p>
<p class="MsoNormal" style="MARGIN: 0cm 0cm 0pt"><span style="mso-spacerun: yes"><font size="2"></font></span> </p>
<p class="MsoNormal" style="MARGIN: 0cm 0cm 0pt"><span style="mso-spacerun: yes"><font size="2">............................                                         </font></span></p>
<p class="MsoNormal" style="MARGIN: 0cm 0cm 0pt"><font size="2">En eski rüyanız bu değil mi, efendimiz,</font></p>
<p class="MsoNormal" style="MARGIN: 0cm 0cm 0pt"><font size="2">Siz, Adem ile Hava çocuklarının?</font></p>
<p class="MsoFootnoteText" style="MARGIN: 0cm 0cm 0pt"><span style="FONT-SIZE: 12pt"><font size="2">En güzel, en doğru rüyanız,<o:p></o:p></font></span></p>
<p class="MsoFootnoteText" style="MARGIN: 0cm 0cm 0pt"><span style="FONT-SIZE: 12pt"><font size="2">Bitmeyen şarkınız ve yitik cennetiniz...”<o:p></o:p></font></span></p>
<p class="MsoNormal" style="MARGIN: 0cm 0cm 0pt"><font size="2"><span style="mso-spacerun: yes">           </span><i style="mso-bidi-font-style: normal"><o:p></o:p></i></font></p>
<p class="MsoNormal" style="MARGIN: 0cm 0cm 0pt"><font size="2">17 Mart 2010</font></p>
<p class="MsoNormal" style="MARGIN: 0cm 0cm 0pt"><font size="2"><b style="mso-bidi-font-weight: normal"><i style="mso-bidi-font-style: normal">Yoksullar İçin Tezler </i></b>kitabı<span style="FONT-SIZE: 10pt"><o:p></o:p></span></font></p>
</div>

Kaynak: [taraf.com.tr](http://www.taraf.com.tr:80/makale/10570.htm), [web.archive.org (arşiv bağlantısı)](http://web.archive.org/web/20100325024359/http://www.taraf.com.tr:80/makale/10570.htm)
# Annemin başucunda

*Cahit Koytak 29.03.2010*

<div class="yazi">
<p>........................<i>Sevgili okurdan, dünyalar iyisi, </i></p>
<p><i>..................dünyalar tatlısı bir anneye </i></p>
<p><i>.................‘Rahmet okuması’ dileğiyle…</i></p>
<p>Annem yüz yaşını birkaç yıl geçti;</p>
<p>Bir buçuk yıldır da, upuzun bir rüyada</p>
<p>.................kanatlarını deniyor, </p>
<p>Katılmak için Tanrıya dönen göçmen kuşlara.</p>
<p>Yalnızca sütünü içmek, ilaçlarını almak,</p>
<p>Bazen de kısa repliklerini fısıldamak için </p>
<p>.................girip çıkıyor oyunlara.</p>
<p>Bu tarafta mı, öteki tarafta mı geçtiği</p>
<p>.................belli olmayan bir uykuda</p>
<p>Dünyanın en güzel, en sevgili yüzünde</p>
<p>Dünyanın en güzel, en ışıltılı,</p>
<p>En çok acı, en çok mucize görmüş gözleri...</p>
<p>Bugün sütünü içirdikten sonra,</p>
<p>İşte o güzel yüzü avuçlarımın içine aldım</p>
<p>Ve o güzel gözlerin içine bakarak,</p>
<p>“Güzel yüzün biraz gülümsesin, </p>
<p>Güzeller güzeli anacığım, benim!” dedim.</p>
<p>“Bak, ayın ışıması gece için neyse,</p>
<p>Senin gülümsemen de benim için öyle!</p>
<p>Bak, gecenin sessizliği, derinliği</p>
<p>Büyük, güzel ve pırıltılı düşünceler için neyse,</p>
<p>Senin gülümsemen de </p>
<p>...................benim için öyle!</p>
<p>Gündüzün aydınlığı, diriliği, </p>
<p>Seslerle, renklerle, hikâyelerle dolu sinesi</p>
<p>Arayan bir kalp için neyse,</p>
<p>Senin gülümsemen de</p>
<p>...................benim için öyle!</p>
<p>Başını biraz çevir ve bakıver dışarı,</p>
<p>Bulutun doğurgan gölgesi,</p>
<p>Yağmurun hüzünlü ezgisi,</p>
<p>Ağacın ruhanî yeşili yeryüzü için neyse,</p>
<p>Senin gülücüğün de benim için öyle,</p>
<p>Benim için öyle, benim için öyle!”</p>
<p>Ben bunları söylerken annemin alt çenesi</p>
<p>Ve alt dudağı titremeye,</p>
<p>Gözleri sulanmaya başladı.</p>
<p>Ve sözlerimin ortasında, </p>
<p>Onun o, dünyayı uçuşan meleklerle</p>
<p>Ve mucizelerle dolduran gencecik tebessümü </p>
<p>.............belirdi güzel yüzünde önce;</p>
<p>Sonra da sessiz sessiz ağlamaya başladı.</p>
<p>O an, başparmağımla işaret parmağım </p>
<p>............gözlerime gitti benim de.</p>
<p>Tatlı, sıcak bir gözyaşı dalgası</p>
<p>Yükseldi içimden, yükseldi, yükseldi ve</p>
<p>Yüreğimi, hançeremi, gözlerimi </p>
<p>Ve onlarla baktığım şeyleri yakıp kavurdu.</p>
<p><b><i>Seslerle Doludur Güzün Kabuğu</i></b><i> </i><b>Kitabı</b></p>
<p><b>cahitkoytak@gmail.com</b></p></div>

Kaynak: [taraf.com.tr](http://www.taraf.com.tr:80/makale/10668.htm), [web.archive.org (arşiv bağlantısı)](http://web.archive.org/web/20100401074559/http://www.taraf.com.tr:80/makale/10668.htm)
# Şiir & Bilgi

*Cahit Koytak 05.04.2010*

<div class="yazi"><p>akıl, dünyaya sığamayınca,</p>
<p>sığdıramayınca ya da</p>
<p>dünyayı kucağına,</p>
<p>tutar yerle bir etmek ister onu;</p>
<p>elinden gelse </p>
<p>insanın başına yıkar semayı.</p>
<p>ama gök bir kere yıkılsa bile,</p>
<p>hikmet ve sezgi, </p>
<p>başının üstünde yeni bir gök katı </p>
<p>bulunduğunu gösterir </p>
<p>gönlü yıkılmış olana.</p>
<p>ve keder... mezar karanlığından </p>
<p>yaratılmış keder,</p>
<p>kemiklerine kadar kemirir</p>
<p>ve çiğnemeden yutar bilgiyi;</p>
<p>ama şiir, bilginin kuru kemiklerinden</p>
<p>geyikler yapar, karacalar yapar,</p>
<p>ince belli tazılar yapar;</p>
<p>atlar yapar ve atların sırtında </p>
<p>yufka yürekli avcılar, </p>
<p>borazancılar</p>
<p>ve onların, kamp ateşlerinin başında </p>
<p>mırıldandıkları türkülerde de</p>
<p>maskeli süvariler, aynalı münzeviler,</p>
<p>yoksul şairler, gezgin şairler</p>
<p>ve yenilmeye doymayan </p>
<p>cihangirler...</p>


Baijo

<p>ay mı senin içinde parlıyor bu gece,</p>
<p>yoksa sen mi el fenerini </p>
<p>ebediyetin yüzünde gezdiriyorsun</p>
<p>yahut bakışlarını varlığın yüreğinde?</p>
<p>yıldızlar mı parıltılarını</p>
<p>kalbinin vuruşlarına uyduruyorlar senin,</p>
<p>yoksa sen mi, ruhunu</p>
<p>Kunming gölünün aynası gibi</p>
<p>gök sarayının havai fişek senfonisine </p>
<p>tutmayı beceriyorsun?</p>
<p>söyle, yaşlı ozan, sen bu sanatı,</p>
<p>mezarlıktaki servi ağacını düğün evine,</p>
<p>ölülerin dipsiz gecesini de</p>
<p>düğün gecesine çevirmesini bilen</p>
<p>ağustos böceğinden mi öğrendin?</p>
<p>yoksa bilinmeze doğru kürek çekerken</p>
<p>şeftali çiçeklerini, ay ışığında </p>
<p>Han ırmağının suları gibi </p>
<p>önüne katıp götüren </p>
<p>Li Po’nun şiirlerinden mi? </p>
<p><b><i>Yoksulların ve Şairlerin Kitabı</i></b><i>, 2. Kitap</i></p>
<p><b>cahitkoytak@gmail.com</b></p></div>

Kaynak: [taraf.com.tr](http://www.taraf.com.tr:80/makale/10770.htm), [web.archive.org (arşiv bağlantısı)](http://web.archive.org/web/20100407121324/http://www.taraf.com.tr:80/makale/10770.htm)
# Bugün Jesuz, yarın Judas

*Cahit Koytak 12.04.2010*

<div class="yazi"><p>şiirin gizli tarihine göre, </p>
<p>Max Jacob, şairliği yanında </p>
<p>müneccimlik de yapar,</p>
<p>“Ravignant Sokağı Müneccimi”</p>
<p>namıyla bilinmekten ayrı bir haz duyarmış.</p>
<p>kenar semtli yosmaların,</p>
<p>paçozların yıldız falına bakar,</p>
<p>yoksullardan, sakatlardan,</p>
<p>hele çirkinlerden hiç mi hiç</p>
<p>para falan almazmış.</p>
<p>böyle erdemlerle dolu bir günün bitiminde</p>
<p>Sacré-coeur’de Meryem Ana görünmüş </p>
<p>bir akşam yoksul şairimizin gözüne.</p>
<p>ve ona “ah ne kadar çirkinsin, ne kadar,</p>
<p>benim zavallı Max’ım!” demiş. </p>
<p>bizimki, önce bozuluvermiş biraz,</p>
<p>ama sonra  “hiç de öyle sayılmam, </p>
<p>merhametli anamız” diye toparlamış kendini, </p>
<p>“görünüş aldatmasın seni,</p>
<p>hiç de öyle sayılmam!</p>
<p>çünkü, demiş, ben şairim bir defa</p>
<p>ve yıldızlarla düşüp kalkmak olsa bile sanatım, </p>
<p>balçıkla da oynarım ara sıra</p>
<p>ve o zaman insandan çok maymuna </p>
<p>benziyor olabilir suratım.</p>
<p>ama değişip dururum, anacığım,</p>
<p>tek donda, tek kalıpta tutamam hiç kendimi,</p>
<p>değişip dururum gün gün, </p>
<p>yerin, göğün, denizin mevsimlere, günlere, </p>
<p>ve günün saatlerine göre sürgit değişmesi gibi...</p>
<p>bugün kafama esti, sözgelimi,</p>
<p>Paris’te, Ravignant Sokağı numara yedide mukim </p>
<p>fukara Max’ı oynuyorum, değil mi,</p>
<p>ve babasız Hephaistos* gibi </p>
<p>çirkinim diyelim ki,</p>
<p>yarın Kenanlı Yakup oğlu </p>
<p>peygamber Max’ı oynayacağım tutar</p>
<p>ve Yusuf kadar güzel oluveririm hemen.</p>
<p>öbür gün, başıma dikenli taç geçirir,</p>
<p>Nasıralı Max’ı oynarım belki</p>
<p>Ve Mesih olur çıkarım, sizin anlayacağınız. </p>
<p>Tanrısal özümü de o zaman</p>
<p>fani bedenime ve yere sığdıramaz da, </p>
<p>tutar göklere çekilirim, anacığım,</p>
<p>oğlunuz İsa gibi. </p>
<p>19 Haziran 2008</p>
<p><b><i>Yoksulların ve Şairlerin Kitabı</i></b>, 2. Cilt</p>
<p><i>* Tanrıça Hera’dan, babasız doğan, bir ayağı kısa, çirkin ve demircilik sanatının piri sayılan mitoloji figürü</i></p>
<p><b>cahitkoytak@gmail.com</b></p></div>

Kaynak: [taraf.com.tr](http://www.taraf.com.tr:80/makale/10860.htm), [web.archive.org (arşiv bağlantısı)](http://web.archive.org/web/20100415181142/http://www.taraf.com.tr:80/makale/10860.htm)
# Bahar tezi*

*Cahit Koytak 19.04.2010*

<div class="yazi"><p>Kim ne derse desin, güzel şeyler oluyor bu ülkede; </p>
<p>güzel şeyler olacak, olmak zorunda artık. </p>
<p>Rüzgârı tutabilir misiniz, sorarım size? </p>
<p>Gök gürültüsünü susturabilir misiniz? </p>
<p>Yağmuru durdurabilir misiniz, </p>
<p>Baharı durdurabilir misiniz, sorarım size?</p>
<p>       </p>
<p>Bakın, dağları bombalayabilirsiniz, bu doğru;</p>
<p>dağları bombalayabilir, otları, çiçekleri, </p>
<p>ağaçları yakıp yok edebilirsiniz; </p>
<p>kuşları öldürebilirsiniz, </p>
<p>geyikleri, yaban keçilerini...</p>
<p>ama baharı durdurabilir misiniz, sorarım size?</p>
<p>       </p>
<p>Tarlaları, bahçeleri, şehirleri çitlerle, </p>
<p>duvarlarla bölebilirsiniz, tamam,</p>
<p>kafaları, kalpleri ve ruhları mayınlı fikirlerle, </p>
<p>mayınlı sınırlarla bölebilirsiniz, </p>
<p>ama sınırın iki yanına da aynı anda, </p>
<p>aynı renklerle ve aynı çağıltılarla </p>
<p>baharın gelişini önleyebilir misiniz, sorarım size?</p>
<p>Çok güçlü ordularınız olabilir, </p>
<p>huysuz generalleriniz, şımartılmış generalleriniz, </p>
<p>yalancı generalleriniz </p>
<p>ve kuş uçurtmayan güvenlik sistemleriniz...</p>
<p>Çok yüksek mahkemeleriniz olabilir, </p>
<p>asık suratlı, kalın kafalı yargıçlarınız</p>
<p>ve geçit vermeyebilirsiniz taş atan çocuklara, </p>
<p>onların başörtülü ablalarına, dağlara sürgün ağabeylerine;</p>
<p>geçit vermeyebilirsiniz, </p>
<p>yurduna dönmek isteyen fidanlara, fukaralara... </p>
<p>Geçit vermeyebilirsiniz, onların gün ışığında, </p>
<p>yurtlarında, köylerinde, mekteplerinde </p>
<p>akranlarıyla birlikte büyümelerine, </p>
<p>yargıç, polis, işçi, yazar yahut başbakan olmalarına,</p>
<p>ve çocuklarının yanında yaşlanmalarına, </p>
<p>ve bağlarında, bahçelerinde, evlerinde ölmelerine,</p>
<p>küçük, büyük kendi oyunlarında, </p>
<p>acı, tatlı kendi hikâyelerinde...</p>
<p>Geçit vermeyebilirsiniz, akla, şiire, koşulsuz sevgiye, </p>
<p>herkes için onura, özgürlüğe, </p>
<p>herkes için bolluğa, esenliğe, yaşama sevincine </p>
<p>ve yaratma coşkusuna, geçit vermeyebilirsiniz, </p>
<p>bütün bunlara kapılarınızı kapatabilirsiniz, </p>
<p>kalplerinizi kapatabilirsiniz, tamam, </p>
<p>ruhlarınızı kapatabilirsiniz, eyvallah,</p>
<p>ama baharı durdurabilir misiniz, </p>
<p>baharın gelişini önleyebilir misiniz, sorarım size?</p>
<p>Kim ne derse desin, güzel şeyler oluyor Türkiye’de,</p>
<p>güzel şeyler olacak, olmak zorunda artık!</p>
<p>Çünkü Türkiye, ayağına bağlı zincirleri söktü yerinden;</p>
<p>şimdi bütün sorun, bütün sıkıntı, </p>
<p>koşarken geleceğe, </p>
<p>zincirlerini de götürsün ayağında istiyor birileri, </p>
<p>zincirlerini ve onların bağlı olduğu kazığı,</p>
<p>o kazığın çakılı olduğu beton kafalarla birlikte...</p>
<p>15 Nisan 2010</p>
<p><b><i>Yoksullar İçin Tezler</i></b> Kitabı</p>
<p>* Bu şiir, yazarının, 17 nisan günü Dolmabahçe toplantısında Başbakan’a sunduğu  ‘Açılım için bir Layiha’ metninde yer almıştır.</p>
<p><b>cahitkoytak</b><b>@gmail.com</b></p></div>

Kaynak: [taraf.com.tr](http://www.taraf.com.tr:80/makale/10954.htm), [web.archive.org (arşiv bağlantısı)](http://web.archive.org/web/20100423121141/http://www.taraf.com.tr:80/makale/10954.htm)
# ‘Kutlu Doğum’ Kutlu Esin

*Cahit Koytak 26.04.2010*

<div class="yazi"><p>daracık mağarada, başka günler gibi<br/>o gün de derin düşüncelere dalan <br/>Mekkeli tüccar, o ikindi üzeri ilk kez <br/>kendi içinden geliyora benzeyen<br/>garip bir ses işitti.</p>
<p>garip, çünkü, hem insanın <br/>düpedüz kendi sesi kadar tanıdık,<br/>kendi içinin sesi kadar tanıdık<br/>yahut en içteki kendinin<br/>yahut en içte kendiliğin <br/>sesi kadar alışılmış, <br/>hem de kaosun sesi gibi <br/>her dem yeni ya da yabancı...</p>
<p>hurma bahçesinin içinden, <br/>kumları savurarak geçen<br/>uzak, uzak ve serin,<br/>serin, ama yumuşak, okşayıcı,<br/>insanı, bir yol arkadaşı gibi <br/>kolundan tutup çeken,<br/>kendi içinden çekip alan<br/>bir sahra rüzgârı sanki;</p>
<p>boğuk, hüzünlü bir ses,<br/>boğuk, hüzünlü ve aslında <br/>susmayı konuşmaya yeğleyen,<br/>susması konuşmaktan <br/>daha çok konuşmaya benzeyen.</p>
<p>çölü, dağı, mağarayı,<br/>yolları, hanları, kervanları, <br/>panayır çağıltısını, şehir gürültüsünü, <br/>denizlerin uzağa ve geleceğe <br/>nehirlerin şimdiye ve buraya çağrısını,<br/>ve uğultusunu vuruşan orduların <br/>ve ahlarını, avazelerini vurulup düşenlerin,<br/>ve zamanın işlerini ve insanın işlerini,<br/>insanın ve yazgının didişmelerini,<br/>insanı, yazgıyı, varlığı, hiçliği,<br/>her şeyi isteyen <br/>ve bunaltan hiçliği...</p>
<p>bunların hepsini, ah, bunların hepsini<br/>toplayıp içine alan,<br/>kendi içine, daha içine, <br/>daha içine, içinin diplerine<br/>çekip götüren o ses,</p>
<p>o ses, “oku!” diyordu ona,<br/>“yaratan Rabbinin adıyla oku!<br/>oku, içine yazılmış olanları, <br/>oku, balçığa üflenmiş olanları!”</p>
<p>20 Nisan 2010<br/>Yeni Başlayanlar İçin Metafizik Kitabı<br/>cahitkoytak@gmail.com<br/></p></div>

Kaynak: [taraf.com.tr](http://www.taraf.com.tr:80/makale/11051.htm), [web.archive.org (arşiv bağlantısı)](http://web.archive.org/web/20100429180703/http://www.taraf.com.tr:80/makale/11051.htm)
# Bahar Sarhoşluğu/ Kül Üzerinde Dans

*Cahit Koytak  03.05.2010*

<div class="yazi"><p>Ah, el çırpın, el çırpın, kaldırın dansa!<br/>Islık çalın, bağırın, yüreklendirin <br/>Esin perilerini bu en yaşlı sanatın,<br/>Esin perilerini şiirin, yârenler, <br/>Uyurgezer şiirin, içrek hayatın!</p>
<p>Kalkıp oynasınlar, kalkıp oynasınlar<br/>Nympheler, musalar ve göstersinler <br/>Kıvrak danslarıyla bize,<br/>Hakikatin nasıl, kızgın kül üzerinde, <br/>Köz üzerinde yapılan dansa benzediğini,</p>
<p>Aşkın, bu yaşta bile nasıl<br/>En güzeli olduğunu bütün dansların<br/>Ve kimin bakışlarıyla, önce sarhoş olduğunu, <br/>Sonra dirildiğini, sonra gençleştiğini<br/>Yaşlı, yorgun ve yoksul Zamanın!<br/>***<br/></p>
<h4>Nisan Şarkısı (ı)</h4>
<p>Köpük köpük çiçeklerle badem ağacı<br/>Süslenip püslenip sokağa çıkıyor. <br/>Sokağın işsiz güçsüz kızanları<br/>Peşine düşüyorlar hemen,<br/>Yoluna çıkıp etrafını sarıyorlar onun.</p>
<p>Önce saçlarına dokunuyor içlerinden biri.<br/>Yanaklarından makas alıyor bir başkası.<br/>Ve öpüp sıkmaya başlıyorlar, <br/>Ne yapsın fukaralar, <br/>Fena çarpıyor onları da bahar.</p>
<p>Derken kemirmeye başlıyorlar,<br/>Kemirmeye, pamuk ellerini, yanaklarını,<br/>Sonra nerelerini, nerelerini, badem ağacının,<br/>Apak hayallerini, rengârenk düşlerini,<br/>Aklını, ruhunu, kalbini...</p>
<h4>Nisan Şarkısı (ıı)</h4>
<p>Öyle tek başına, öyle ıpıssız içme, güzelim, içme!<br/>Şarabın ruhu o testinin içinde değil çünkü,<br/>Şarabın ruhu, şarabın canı, <br/>Sarhoşluğun tadı, muhabbetin künhü<br/>Şarabın içinde falan değil, değil!</p>
<p>Şarabın ruhu, sırayla bir senin, bir benim, <br/>Sonra tekrar senin, sonra tekrar benim<br/>Açık yaralarımızdan, çarmıh yaralarımızdan öpen<br/>O testinin dudaklarında, a yâren,<br/>O testinin dudaklarında, o testinin, ‘O’....</p>
<p>15 Nisan 2010<br/>Satılık Şarkılar Kitabı<br/>cahitkoytak@gmail.com<br/></p></div>

Kaynak: [taraf.com.tr](http://www.taraf.com.tr:80/cahit-koytak/makale-bahar-sarhoslugu-kul-uzerinde-dans.htm), [web.archive.org (arşiv bağlantısı)](http://web.archive.org/web/20100505001258/http://www.taraf.com.tr:80/cahit-koytak/makale-bahar-sarhoslugu-kul-uzerinde-dans.htm)
# Sözün Sarhoşluğu

*Cahit Koytak 10.05.2010*

<div class="yazi">değirmen değilim ben, değirmen taşı değilim! <br/>harıl gürül işleyen değirmende <br/>çark sesi değil benim terennümlerim, <br/>dişli sesi değil, kayış sesi değil, <br/>mil sesi değil, değil, değil, değil!   <br/><br/>değirmene bu hayhuyu, hareketi, <br/>bu kalender ağzını, sarhoş muhabbetini, <br/>bu cezbeyi, baş dönmesini taşıyan <br/>hayat ırmağının çağıltısıyım ben, <br/>varlık denizinin çalkantısı!   <br/><br/>değirmenciyi yatağından, mezarından kaldıran, <br/>derviş gibi fırıl fırıl döndüren, <br/>aklını başından alıp götüren <br/>ötelerde dolaştırıp dolaştırıp getiren <br/>şarabın ruhuyum ben, şiirin ruhu!   <br/><br/>sözün yaprağı değilim, icazın çiçeği değilim, <br/>hikmet otunun yaprağı değilim, çiçeği değilim, <br/>sapı değilim, çöpü değilim, değil, değil, değil! <br/>hakikat çiçeğinin rengi, yalanın mihengiyim, <br/>demiri altına çeviren kimyayım ben...   <br/><br/>günü gelince gülden, çiçekten sıyrılıp çıkar <br/>güzelliğimle kurdun kuşun diline düşerim. <br/>kurtlar inine, kuşlar güneye göçtüğünde de, <br/>onların peşinden ben de, başka alemlere, <br/>başka sûretlere geçerim.   <br/><br/>rengime dayanacak ne ruh, ne sûret kalınca ama, <br/>bir göğüs dolusu ahu zar olur, bir avuç dolusu <br/>hercaî tohum, bir kucak patlayan takım yıldızı... <br/>ve saçılır giderim Büyük Rençber’in eliyle <br/>göğün mesahalarına;   <br/><br/>kaldır başını kaldır bak, kaldır bir bak! <br/>ben ne güneşin çiğ ışığıyım, ne ayın, <br/>ne de Merkür’ün hırsızlara yol gösteren ışığı... <br/>ışığın verdiği sarhoşluğum ben, <br/>sarhoşluğun verdiği süreğen uyanıklık!   <br/><br/>ışığı tel gibi eğip bükerek, gerçeğin yanağını <br/>gamzeyle, ağzının kıyısını “yaklaşma!” işvesi, <br/>dudağının bükülüşünü “hadi gel, hadi gel, <br/>hadi gel!” gülücüğüyle süsleyen <br/>telkâri ustasının çömeziyim ben!   <br/><br/>çayır kuşu değilim, çayırkuşunun sesiyim! <br/>çayırı kendi rengine boyayan çayırkuşunun! <br/>sazı da, sözü de, söyleyeni de, dinleyeni de <br/>kendi rengine boyayan, ışığıyla eriten, <br/>bakışıyla esriten çayırkuşunun sesi...   <br/><br/>çayırkuşunun kendisi olsaydım, <br/>“ben öyle bir ustanın çırağıyım ki, derdim, <br/>sesimi ustam yaratıyor, yaratmasına ama <br/>ötüşlerimi bana bırakıyor, <br/>onları ben kendim yaratıyorum!”   <br/><br/>12 Temmuz 2009 <b><i><br/>Yoksulların ve Şairlerin Kitab</i></b>ı 2. Cilt<b><br/><br/>cahitkoytak@gmail.com</b></div>

Kaynak: [taraf.com.tr](http://www.taraf.com.tr:80/cahit-koytak/makale-sozun-sarhoslugu.htm), [web.archive.org (arşiv bağlantısı)](http://web.archive.org/web/20100522012421/http://www.taraf.com.tr:80/cahit-koytak/makale-sozun-sarhoslugu.htm)
# Oyunu Baştan Almak

*Cahit Koytak 17.05.2010*

<div class="yazi"><i>                    Vicdanî retçi<b> Enver Aydemir </b>ve onun gibi </i><i><br/>                    öncü insanseverler, öncü <b>‘vatansever’</b>ler,</i> <i><br/>                                      koşulsuz savaş aleyhtarları için.</i>   <br/><br/>Var mısınız, şairler, gurular, muhalifler, <br/>Var mısınız, genç siviller, gönlü genç kalanlar, <br/>Çocukları, kitapları, şarkıları ve çiçekleri sevenler, <br/>Gelin postu cehennemin kapısına serelim bu sefer! <br/>Ve son ırkçı, faşist yahut terörist de <br/>Arınıp, iyileşip taburcu edilinceye kadar, <br/>Son mücrim de salıverilinceye kadar ateşten, <br/>Zinhar kaldırmayalım postumuzu eşikten!     <br/><br/>Var mısınız, yoksullar ve şairler, var mısınız, <br/>Tanrının en güzel adlarını anarak bir ağızdan <br/>Ateşe su dökelim, kazanı devirelim, <br/>Teraneler tutturup, sloganlar atalım! <br/>Kendi şeytanlarıyla oynadığı oyunda <br/>Top sürerken ayağı takılıp düşenler için <br/>‘Taraftar’ın sesini duyuralım hakeme! <br/>(Ama, tahriklere kapılmaca yok, sakın! <br/>Kaldırım taşı sökmek falan, küfür, şiddet...)     <br/><br/>Oyunu baştan almak ve tertemiz götürmek için <br/>Geri isteyelim oyunu, geri isteyelim çocukluğunu <br/>Firavunun, Neron’un, Hitler’in, Bush’un, Şaron’un! <br/>Çocukluklarını, tüm çocuk düşmanlarının, <br/>Bebekliklerini, bebek düşmanlarının, <br/>Ölüm tacirlerinin, silah tüccarlarının, <br/>Çocukluklarını cellatların ve cellat yamaklarının!     <br/><br/>İstemek yetmiyorsa, tutturalım, <br/>Agu agu agu, basalım yaygarayı, <br/>Askere gitmeyelim, uygun adım atmayalım, <br/>Top tüfek bazuka almayalım omzumuza, <br/>Kırıp geçirelim ya da gömelim <br/>Ölüm oyuncaklarının hepsini, <br/>Ve cahili kalalım ölmek pahasına, <br/>Tüm pislikleri, kirli yöntemleriyle <br/>Öldürme sanatının!     <br/><br/>Tuzla buz edelim, böylece, camlarını <br/>Önce kendi görünmez küvezlerimizin! <br/>Sonra kaçıralım cehennemden dışarı, <br/>Küvezleriyle birlikte, bebekliklerini <br/>Balyozcu, bombacı generallerin, <br/>Bebekliklerini, fesatçı amirallerin, <br/>Bebekliklerini, ölüm ustalarının!     <br/><br/>Ama önce, vakit varken burada, yeryüzünde <br/>Biz de çalışalım çocukluğumuza al baştan, <br/>Kabuklarımızın, tırnaklarımızın altını temizleyelim; <br/>İçimizdeki gizli ırkçıyı, gizli zorbayı, gizli <br/>Katili kurtarmak için cehennem ateşinden, <br/>Bebekliğimizi çalışalım ve çocukluğumuzu <br/>Tekrar tekrar, al baştan!     <br/><br/>Ve Tanrıya güvenelim, Tanrı geri çevirir mi hiç, <br/>Oyunda düşüp de dizini dirseğini kanatan, <br/>Kafasını, kalbini ya da ruhunu yaralayan çocuğu! <br/>Herkesten üstün, herkesten iri, <br/>Herkesten güçlü olmayı nasılsa kafaya takmış <br/>Akılları, ruhları, yaralı bereli zalimlerin, <br/>Katillerin bile, çocukluğunu geri çevirir mi hiç, <br/>Geri çevirir mi Tanrı, cennetin kapısından! <br/>Kıyar da ayırır mı onları, analarından babalarından!     <br/><br/>16 Mayıs 2010<i></i> <b><i><br/>Yoksullar ve Siviller için Tezler</i></b><i> </i>Kitabı<b><br/><br/>cahitkoytak@gmail.com</b></div>

Kaynak: [taraf.com.tr](http://www.taraf.com.tr:80/cahit-koytak/makale-oyunu-bastan-almak.htm), [web.archive.org (arşiv bağlantısı)](http://web.archive.org/web/20100519120414/http://www.taraf.com.tr:80/cahit-koytak/makale-oyunu-bastan-almak.htm)
# Yolun Kıyısı

*Cahit Koytak 24.05.2010*

<div class="yazi">iki küreğin varsa, bir de gemici fenerin, <br/>işin peşini bırakma, <br/>bir gün bir kayığın da olacak!   <br/><br/>iki mahmuzun varsa ve bir çift süvari çizmen, <br/>işin peşini bırakma, <br/>bir gün küheylanın da olacak!   <br/><br/>iki türkün varsa, bir de göçebe çadırın, <br/>işin peşini bırakma, <br/>bir gün krallığın da olacak!     <br/><br/>iki hayatın varsa, biri yalnızlık, <br/>ve sayısız hikâyen… işin peşini bırakma, <br/>bir gün tiyatro çadırın da olacak!     <br/><br/>iki sualin varsa ve sayısız cevabın, <br/>işin peşini bırakma, <br/>bir gün felsefen de olacak!     <br/><br/>iki yüreğin varsa, biri ay gibi tenha, <br/>öteki yer gibi kalabalık, <br/>işin peşini bırakma,     <br/><br/>işin peşini bırakma, <br/>bir gün bir takım yıldızın <br/>ve bir gök atlasın da olacak!     <br/><br/>11 Kasım 2006   <br/><br/><br/>*** <br/><br/>Sözün Kıyısı   <br/><br/>Esrime geldiğinde, yalnızsan, <br/>Çevrende, insan, melek, şeytan, <br/>Kimsenin olmadığından eminsen, <br/>O zaman kendinle ve sesini alçaltarak <br/>Tanrıyla konuşmana izin verilmiştir.     <br/><br/>Böyle anlarda sakın tez canlılık edip de <br/>Bildiğin hünerler, sevdiğin sözcüklerle <br/>Bir şeyler söylemeye çalışma O’na! <br/>Bunlar şiire benzese de, yapma bunu; <br/>Bekle, ilk adımı o atsın!     <br/><br/>Bekle, bir iç kanama gibi Tanrı <br/>Yüreğini sızlatmaya başlasın! <br/>Bekle, ciğerlerini doldursun, <br/>Boğazını yakarak yükselsin çenene kadar <br/>Ve tuzuyla dilini buruştursun!     <br/><br/>Bekle, gönlün vadilerinden taşan, <br/>Aklın tepelerini aşan bir şiir tufanı, <br/>Bir ışık istilası, söz şehrayini gibi tırmansın <br/>Ve ağzının kıyısından, gül gibi, kan gibi <br/>Alt çenene sızmaya başlasın!     <br/><br/>11 Kasım 2006 <b><i><br/><br/>‘Yoksulların ve Şairlerin Kitabı’ </i></b>2. Cilt <b><br/><br/>cahitkoytak@gmail.com</b></div>

Kaynak: [taraf.com.tr](http://www.taraf.com.tr:80/cahit-koytak/makale-yolun-kiyisi.htm), [web.archive.org (arşiv bağlantısı)](http://web.archive.org/web/20100526000610/http://www.taraf.com.tr:80/cahit-koytak/makale-yolun-kiyisi.htm)
# Homopoeticus (III)

*Cahit Koytak 31.05.2010*

<div class="yazi">Ben bir beyaz fareyim, <br/>Ben bir yalnız fareyim, <br/>Bir şairin ruhuyum, <br/>Biraz kozmik bir fare... <br/><br/>Kafama eser hüngür hüngür ağlarım, <br/>Kafama eser gülerim, öyle sebepsiz yere;       <br/>Kafama eser, oyuna da, gerçeğe de, <br/>Duvara da, aynaya da küserim, <br/>Boyalarımı, pudralarımı toplar, <br/>Tüneller aça aça, bir Pazar <br/>(Sormadan, niye Pazar? ) <br/>Aklın öteki tarafına geçerim. <br/><br/>Arkamda avanem olmasa da, <br/>Gölgem ve kuyruğum var, <br/>İnci gibi sapasağlam dişlerim, <br/>Elmas gibi ışıltılı gözlerim! <br/>Ve tabii, yerce cıvıltılarım, <br/>Ve tabii, gökçe terennümlerim... <br/><br/>Bütün bunlarla, bunlarla hani, <br/>Çekinmesem çarmıha gerilmekten, <br/>Derim ki, ben şair, yalnızlara <br/>Gaipten gönderilmiş, kitapsız, <br/>Şakirtsiz ve halefsiz <br/>Yitik bir peygamberim; <br/><br/>Yenilmez ordularım yok ama <br/>Mitralyöz gibi işlek çenelerim var, <br/>İnci gibi dişlerim, dediğim gibi, <br/>Elmas gibi ışıltılı gözlerim! <br/>Yeri gelince Dara kesilirim, <br/>Yeri gelince İskender’im; <br/><br/>Mağlupların küstürülmüş aklıyım, <br/>Fatihlerin örselenmiş vicdanı; <br/>Kalbin taarruzlarında, rol icabı, <br/>Tavşan yürekliyimdir, <br/>Aklın kuşatmalarında, fakat, <br/>Ölüm gibi kaskatı, inatçı bir kahraman!   <br/><br/>Dans ederek savaşan, <br/>Yırlar yakıp, tiratlar döktürerek <br/>Savaşları oyunlara çeviren <br/>Hayalci, Kişot soyu, <br/>Kutsanmış bir firarî <br/>Ve hercaî bir neferim! <br/><br/>Yorulunca oturur, uygarlığın dibinde, <br/>Sözcüklerle adıma çağlar açar, <br/>Kentler inşa ederim; <br/>Dedim ya, ben bir beyaz fareyim, <br/>Ben bir yalnız fareyim, <br/>Ben bir kozmik fareyim.       <br/><br/>Kafama eser, Nuh’a güvercin olur, <br/>Kafama eser, Nuh’u ve su alan teknesini <br/>Akıllı tayfalara bırakıp, oyunu terk ederim. <br/>Yahut terk etmem, etmem de, hani <br/>Öyle geçiveririm birden, Hamlet’in tiradından <br/>Cirano’nun yahut Şatov’un tiradına.     <br/><br/>Bazen de yerin vıdıvıdılarından, <br/>Göğün sessizliğine <br/>Ve kalbin kuytularına, aklın tepelerinden... <br/><br/>18 Ekim 2007 <b><i><br/><br/>Yoksulların ve Şairlerin Kitabı </i></b>3. Cilt<b><i></i></b> <b><br/><br/>cahitkoytak@gmail.com</b></div>

Kaynak: [taraf.com.tr](http://www.taraf.com.tr:80/cahit-koytak/makale-homopoeticus-iii.htm), [web.archive.org (arşiv bağlantısı)](http://web.archive.org/web/20100602191146/http://www.taraf.com.tr:80/cahit-koytak/makale-homopoeticus-iii.htm)
# Nuh’a Gemi Resimleri  (X)

*Cahit Koytak 06.06.2010*

<div class="yazi"><i>           (Yasemin Çongar’ın Ayşe Sarıoğlu’yla yaptığı </i><i><br/>           Destansı söyleşinin rüzgârıyla,</i> <i><br/>           Hem bu iki ‘haber meleği’ için, </i><i><br/>           Hem de Mavi Marmara gemisinin,</i> <i><br/>           Fani, ebedî, bütün yolcuları için...)</i>   <br/><br/>Seni ağlatan bu mu, şair? <br/>Seni ağlatan, o gemiye binen <br/>Çiçeği burnunda o genç bayan gazetecinin, <br/>Sırtındaki <i>‘altmış beş litrelik’ </i><i><br/>Dağcı çantası</i>nın içinde, <br/>Biraz merak, çokça merhamet <br/>Ve onur duygusu yanında, <br/>Nuh’tan bu yana,  insanın <br/>Değiştiğini gösteren öteki şeylere, <br/>Yanık kremi, yara bandı, konserve, <br/>Antibiyotik falan dışında, <br/>Fazla yer vermemiş olması mı?   <br/><br/>Seni ağlatan ve içini doldurup, <br/>Doldurup boşaltan, böyle, <br/>Mavi Marmara gemisinde, <br/>Tek tek herkesin, ama herkesin, <br/>Gencecik muhabir kızların bile, <br/>Nuh’un şürekâsından biri <br/>Gibi değil, değil de hani, <br/>–Çünkü bunun, o yaratma kipinde, <br/>O katıksız doğaçlama şiirde <br/>Metafor olarak akla gelmesi bile <br/>Kofça bir şey olurdu!- <br/>Çoğu farkında olmadan, Nuh gibi, <br/>Tuhaf bir biçimde, Nuh’un kendisi gibi <br/>Davranmış olması mı, yoksa?   <br/><br/>Orada olmaman mı yahut, <br/>O mucizevî şiir sefinesinde, <br/>O yüzlerce Nuh’tan biri olamaman mı, <br/>Seni boğuk boğuk ağlatan, böyle?   <i><br/><br/>“O gece gemide, bir yanda dua edenler,</i> <i><br/>Bir yanda, gruplar halinde şarkı söyleyenler, </i><br/>Çığrışıp gülüşenler<i> vardı,” </i><br/>Diyor bu görgü tanığı, bu haber meleği, <br/>Ve cennette, Tanrının huzurunda <br/>Alçak sesle mezmur okur gibi, ekliyor,   <i><br/><br/>“Çekemedim, yazık, resimlerini!</i> <i><br/>Nasılsa, zamanım olmadı buna,</i> <i><br/>İranlı, Yemenli, Kuveytli ve Türkiyeli kızlar</i> <i><br/>Ellerine kına yaktılar o gece.”</i>   <br/><br/>Bu muydu, yoksa, seni ağlatan, bu mu? <br/>Güle çığrışa kına yakmaları ellerine kızların, <i><br/>Kurbanları süslemek</i> adettir diye?   <br/><br/>Sonra <i>“Peter, diyordum, Peter, </i><br/>Güvertede zikreden dervişleri <br/>Büyülenmiş gibi seyreden <br/>Bir İngiliz gönüllüsüne, <i><br/>Kafan karışmıyor mu senin?</i>   <i><br/><br/>“.... Vatikan’ın, sürgündeki, Kudüs  </i><i><br/>Başpiskoposu da gemideydi.</i> <i><br/>Seksen sekiz yaşında</i> bir dağcı düşünün, <br/>Yahut ipi yerden kesiliverdiği halde <br/>Yere düşmeyen bir uçurtma! <br/>Bu çok hoştu ama, çok, çok hoş! <br/>İnsana ancak uhrevi bir serüvenin verebileceği <br/>Coşkuyu ve erinci veriyordu!   <br/><br/>Ve susmayı hepimizden çok seven <br/>O <i>çalışkan</i> gazeteci vardı, bir de. <br/>Hep <i>işinin başında</i> olan o genç adam, <br/>Basın odasından hemen hiç ayrılmayan...   <br/><br/>–<i>‘Ne kadar güzel bir yerdeyiz, </i>farkında mısın? <br/>Demiştim ona, <i> çık biraz dolaş, </i>Cevdet, <br/>Biraz<i> </i>denize bak, sonra denizden<i> </i>gemiye, <br/>Sonra gemiden kendine!’   <br/><br/>–‘Bir dahaki sefere, demişti, bir dahaki sefere!’ <br/>Bununla, gökten bir ikinci inişi kastedercesine. <br/>Sonunda <i>dışarı</i> çıktı, çıkmasına, evet... <br/>Ve dışarıda, geminin bordasında onu, <br/>Alnından tek kurşunla <i>vurulmuş olarak </i><br/>Yerde yatarken <i>gördüm</i>.   <br/><br/>Hayır, hayır, kitaptaki, <i>‘Allahın soluğu </i><i><br/>Davut’a dokundu ve Şaul’ü terk etti!’ </i><br/>Sözünü doğrularcasına, Şaul’ün, <br/>İçlerinden Tanrının soluğu çekilmiş, <br/>Yüzlerine duvar örülmüş askerleri <br/>Gemiye indiğinde, <i>gemide silah yoktu</i>. <i><br/>Silah</i> sözü yalan, kesinlikle yalan!   <br/><br/>Ağaçları, atlıkarıncaları, kaydıraklarıyla <i><br/>Paketlenmiş çocuk parkları </i><br/>Götürüyorduk sırt çantalarımızda <br/>Ve <i>vitamin hapları</i>, Gazzeli çocuklarlara.”   <br/><br/>Bu muydu, bunlar mıydı, seni ağlatan? <br/>Yoksa, onlar, yerin, göğün, erdemin <br/>Ve şiirin fatihleri, <br/>Yaratılışın esrik dalgaları üzerinde <br/>Köpük köpük deniz kuşları gibi <br/>İnip çıkarken öyle, <br/>Senin, burada, evinde, <br/>Bu karaya oturmuş küçük, süslü gemide <br/>Bu kupkuru, çağıltısız monitörün önünde <br/>Bir tufan bekleyip durman mı,   <br/><br/>Hüzünlü sirenler çalarak ara sıra, <br/>Küçük küçük günleri, ayları, yılları aşıp <br/>Bir gün, kim bilir, belki erişmeyi ümit ederek, <br/>Doruklarından sana, <br/>Dikenli çitlerle, duvarlarla bölünmemiş <br/>Özgür, onurlu ve herkese yeten <br/>Yeni bir dünyanın kurulduğunu gösteren <br/>Başı dumanlı dağlara?   <br/><br/>5 Haziran 2010 <b><i><br/>Yoksullar ve Siviller İçin Tezler</i></b> Kitabı <b><br/>cahitkoytak@gmail.com</b></div>

Kaynak: [taraf.com.tr](http://www.taraf.com.tr:80/cahit-koytak/makale-nuh-a-gemi-resimleri-x.htm), [web.archive.org (arşiv bağlantısı)](http://web.archive.org/web/20100613011750/http://www.taraf.com.tr:80/cahit-koytak/makale-nuh-a-gemi-resimleri-x.htm)
# Doğaçlama Bir Kule

*Cahit Koytak 07.06.2010*

<div class="yazi">Gına geldi ayakta dikilmekten, <br/>Kara su indi tabanlarıma. <br/>Ben bir yağmur bulutuydum, <br/>Kule olayım diye dikti <br/>Yaşlı bir şair beni buraya.   <br/><br/>Göğün yüksekliğini mi <br/>Gösteriyorum gelip geçene, <br/>Yerin alçaklığını mı, aklın darlığını mı, <br/>Ömrün kısalığını mı, bilen yok, <br/>Bilen yok, bilmiyorum, kendim de!   <br/><br/>Fark etmiyor ki, fark etmiyor ki, <br/>Kimsenin merak ettiği de yok zaten! <br/>Bir sen, şair bozuntusu, bir sen, <br/>Modası geçmiş fikirlerini halka <br/>Saat kulesi diye okutmayı düşünen...   <br/><br/>Uyan hayallerinden, ihtiyar, uyan! <br/>Uyan, sırtım kaşınıyor, sırtım, babalık! <br/>İş yapmak mı istiyorsun sahiden, <br/>Uzan, uzan da, kaleminin sırtıylan <br/>Kaşı sırtımı, kaşı iki küreğimin arasını!   <br/><br/>Biraz sağa doğru, biraz sağa, ha şöyle! <br/>Şimdi yukarı, biraz yukarı, biraz   <br/>Daha biraz... hıh hıh hıh hıh hıh! <br/>Hop dedik, hop hop hop, babalık, <br/>Gıdıkla demedik, gıdıkla demedik!   <br/><br/>Çok mu konuşuyorum, diyorsun, çok mu? <br/>Pabuç gibi dil koyacağına ağzıma o zaman, <br/>Bir saksafon tutuştursaydın elime sen de! <br/>Bir saksafon, altın suyuna batırılmış! <br/>Bir saksafon, cennetten indirilmiş!   <br/><br/>Bir saksafonum olsaydı, bir saksafonum! <br/>Yahut o inene kadar, bir trompetim! <br/>Yahut hiç değilse, bir ağız armonikam! <br/>Burada dikilip duracağıma o zaman, <br/>Salak gibi dikilip duracağıma böyle,   <br/><br/>Altın, gümüş ya da bakır suflelerim, <br/>Cesur doğaçlamalarımla göğe <br/>Dallar uzatırdım, kollar sürerdim! <br/>Ve çiçekler, çiçekler göğün yanağına, <br/>Göğün dudağına, ağzının kıyıcığına,   <br/><br/>Işığın yüze, sükûnun ruha, <br/>Ruhun bedene, bedenin toprağa, <br/>Toprağın hayata ve hayatın da  söze, saza, <br/>Ritme, ezgiye, caza, hele caza, hele caza <br/>Yakıştığı gibi yakışan çiçekler...   <br/><br/>25 Mayıs 2010 <b><i><br/>Cazın Irmakları</i></b> Kitabı <b><br/>cahitkoytak@gmail.com</b></div>

Kaynak: [taraf.com.tr](http://www.taraf.com.tr:80/cahit-koytak/makale-dogaclama-bir-kule.htm), [web.archive.org (arşiv bağlantısı)](http://web.archive.org/web/20100619050619/http://www.taraf.com.tr:80/cahit-koytak/makale-dogaclama-bir-kule.htm)
# Homopoeticus ( IV )

*Cahit Koytak 14.06.2010*

<div class="yazi"><p>Yorum farklarımız var, doğal olarak, <br/>Farklı numaralarımız, Charlie Chaplin’le… <br/>Ama yine de dikkatinizi çekti mi, bilmiyorum, <br/>Ben ve o, ne kadar benziyoruz <br/>Aslında birbirimize!   <br/><br/>İki karıncanın, iki tespih böceğinin, <br/>İki sönük yıldızın, <br/>İki ispermeçet mumunun, hatta iki maymunun <br/>Benzediği kadar benziyoruz <br/>Hepimiz birbirimize <br/>Ve bilhassa bendeniz Charlie Chaplin’ne?   <br/><br/>Çünkü bakın, ben de, onun yaptığı gibi <i><br/>‘Hakikat’</i> sözünü dilimin altında, <br/>Hakikatin yüzünü şapkamın altında, <br/>Hakikatin özünü de daima bilinçaltında tutmak <br/>Ve böylece, bebeği sütten keser gibi, şiiri kesip sözden, <br/>Pantomime çevirmek istemişimdir hep.   <br/><br/>Numaram bittiğinde de, soyunup dökünmek <br/>Ve yüzlerine savurmak istemişimdir hemen <br/>Yerdeki ve gökteki seyircilerin <br/>Onlardan borç aldığım şeyleri, <br/>Ham alıp pişirdiğim, yonttuğum, incelttiğim, <br/>Sıktığım, büktüğüm, suyunu çıkardığım ruhları, tenleri, <br/><br/>Yüzleri, bakışları, mimikleri <br/>Ve bunlarla sahnelenen oyunları, öyküleri, replikleri…   <br/><br/>24 Aralık 2007   <br/><br/>***   </p>
<h2><br/>Homopoeticus ( V )   <br/></h2>
<p>insan olmaktan fazlası mı gerekiyor, şaire? <br/>şair olmak, akıllılardan akıllı, <br/>delilerden deli olmak mı demek? <br/>aklı dama çıkarmak ve orada arya mı çektirtmek ona?   <br/><br/>bilmiyorum, bilmiyorum, bildiğim, <br/>kendi ruhunuzun dibini görmek istiyorsanız eğer, <br/>orada olup bitenleri anlamak ve ağlamak, <br/>evet, ağlamak istiyorsanız eğer, <br/>gerek yok, bir şair yapmanıza kâğıttan <br/>yahut mumdan yahut bir araba dolusu laftan!   <br/><br/>kilden bir adam yapın, kilden bir adam, <br/>kendi çamurunuzdan ama! <br/>kendi çamurunuzdan ve kendi ellerinizle! <br/><br/>çünkü bakın, elinizle yapacağınız her şey <br/>sizden daha çok benzeyecektir size, <br/>sizden daha çok… düşünebiliyor musunuz, <br/>sizinle iç içe, sizinle yüz yüze, sizinle göz göze! <br/><br/>öyleyse, avuç avuç balçık çekerek içinizden <br/>ve baka baka kendi yüzünüze <br/>bir adam yapın, bir adam, kilden! <br/>tanrının yaptığı gibi, çapaklı, ıslak <br/>ve iki ayağının üstünde dikelebilen!   <br/><br/>mis gibi de çamur kokan, hiç değilse! <br/>mis gibi insan kokan, tanrı kokan, şeytan kokan <br/>ve düşünce ve hakikat ve yalan…   <br/><br/>kilden bir adam, kilden bir adam, <br/>kendi kendine konuşan, susan, <br/>kendi kendine gülen, ağlayan…   <br/><br/>12 Mart 2008 <b><i><br/>Yoksulların Ve Şairlerin Kitabı</i></b> 3. Cilt<b><i></i></b><b><br/><br/>cahitkoytak@gmail.com</b></p></div>

Kaynak: [taraf.com.tr](http://www.taraf.com.tr:80/cahit-koytak/makale-homopoeticus-iv.htm), [web.archive.org (arşiv bağlantısı)](http://web.archive.org/web/20100627015448/http://www.taraf.com.tr:80/cahit-koytak/makale-homopoeticus-iv.htm)
# Caz İçin Doğaçlama: ‘Şen Maneviyat’

*Cahit Koytak 21.06.2010*

<div class="yazi">Musa, koltuğunun altında <br/>Oyunun tekstleri, tabletleri, <br/>Ezber yapa yapa dönerken Sina’dan <br/>Yamaçtan aşağı hoplaya zıplaya <br/>Kahkaha ata ata <br/>Karnını tuta tuta <br/>Kırılayazdı, Şarlo’ya gülmekten.   <br/><br/>İsa, oyun bitince, Galgota’da <br/>Ruhu tene tutturan paslı çivilerden <br/>Çözülüp inerken, yaralar içinde, <br/>Çarmıhtan aşağı hoplaya zıplaya <br/>Kahkaha ata ata <br/>Karnını tuta tuta <br/>Kırılayazdı, Şarlo’ya gülmekten.   <br/><br/>Zerdüşt, kabından taşarak, <br/>Gönlü yalayan alevler gibi, <br/>Ruhtan, tenden ve zamandan yukarı, <br/>Akıldan aşağı hoplaya zıplaya <br/>Kahkaha ata ata <br/>Karnını tuta tuta <br/>Kırılayazdı, Şarlo’ya gülmekten.   <br/><br/>Fazla oturmaktan, altında, <i>huş</i> ağacının, <br/>Fena halde ayakları uyuşan Gotoma, <br/>Sonunda koparak hiçlikten, yeisten, <br/>Kaostan aşağı hoplaya zıplaya <br/>Kahkaha ata ata <br/>Karnını tuta tuta, <br/>Kırılayazdı, Şarlo’ya gülmekten.   <br/><br/>Aklın sızılarını dindirmek için <br/>Mit’e dönerken, yıkarak Kutsal Tarih’i, <br/>Elinde cinayet aleti, Friedrich Nietzsche, <br/>Olimp’ten aşağı hoplaya zıplaya <br/>Kahkaha ata ata <br/>Karnını tuta tuta <br/>Kırılayazdı, Şarlo’ya gülmekten.   <br/><br/>Ve Josef K, zavallı Jozef K, <br/>Bir kuşluk vakti, öyle yapış yapış, <br/>Ikına sıkına, böceğin içinden <br/>Çıkarken dışarı, hoplaya zıplaya <br/>Kahkaha ata ata <br/>Karnını tuta tuta <br/>Kırılayazdı, Şarlo’ya gülmekten.   <br/><br/>Ah bu Charlie, kırdı geçirdi valla, <br/>Öldürdü tüm yaratılışı kahkahalarla <br/>Ve öğretti herkese gülmeyi! <br/>Yere göğe, dağa taşa, otlara, dikenlere, <br/>Fillere, karıncalara, <br/>Dirilere, ölülere, hortlaklara <br/>Ve kurtlara, böceklere, mezar taşlarına...   <br/><br/>8 Haziran 2010 <b><i><br/>Cazın Irmakları </i></b>Kitabı<b><br/><br/>cahitkoytak@gmail.com</b></div>

Kaynak: [taraf.com.tr](http://www.taraf.com.tr:80/cahit-koytak/makale-caz-icin-dogaclama-sen-maneviyat.htm), [web.archive.org (arşiv bağlantısı)](http://web.archive.org/web/20100624015641/http://www.taraf.com.tr:80/cahit-koytak/makale-caz-icin-dogaclama-sen-maneviyat.htm)
# Zeki, Yetenekli, Cesur Toplumlar İçin İyi Fikirler

*Cahit Koytak 28.06.2010*

<div class="yazi">Elimizdeki tüm silahları, hurdacıya satalım! <br/>Tankları, füzeleri, topları, tüfekleri... <br/>Cehaletin, kofluğun, ahmaklığın sırtımıza yüklediği <br/>Yüzlerce, binlerce yıllık kanlı ağırlıkları! <br/>Ve korkuyla, nefretle, azdırılmış gururla büzülmüş,   <br/>         daralmış, küçülmüş zihinleri, mümkünse, <br/>Küflenmiş kuramlarla, paslanmış kavramlarla birlikte... <br/>Üçüne beşine, ederine bakmadan, satalım,   <br/>         satalım bu <i>aptal</i> oyuncakları hurdacıya!   <br/><br/>Ve parasıyla, önce bir güzel karnımızı doyuralım, <i><br/>‘Dost güçler - düşman güçler’</i> taksimatı yapmadan <br/>Oturup karnımızı doyuralım beraber, <br/>Gözümüzü, gönlümüzü, ruhumuzu...Boğaz’da, <br/>          şöyle güzel bir tavernada, mesela!   <br/><br/>Karnımız doyunca da kalkmayalım, <br/>                              şenlikten kopmayalım çarçabuk, <br/>Zil zurna muhabbet, akıp gidelim <br/>                                         Boğazın lacivert sularıyla, <i><br/>“Kuzum, ne kadar iyisiniz, ne kadar güzelmiş dünya!</i> <i><br/>Ne kadar büyükmüş insan! ne kadar mavi</i> <i><br/>                                                       ve berrakmış hayat!”</i> <br/>Diyerekten kucaklaşıp koklaşalım herkesle, <br/>O gün orada olan, olmayan, sahneden geçen, <br/>                                                                       geçmeyen, <br/>Dost, düşman, nefes alan, kımıldayan her şeyle...   <br/><br/>Sonra, paranın geri kalanıyla da, ilk akla gelen ne, <br/>Okullar açalım, tamam, sizin dediğiniz gibi, bayım, <br/>Okullar, ıslah evleri, tımarhaneler falan, falan... <br/>Bu güzel, bu âlâ, itirazım yok, peki! <br/>Fakat yine de ben derim ki, paranın çoğunu, gelin, <br/>                                         sanata ayıralım, dostlarım! <i><br/>İyi</i>’nin de, <i>kötü</i>’nün de oyun zevkini, <br/>Hayat denen bilgi ağacının yemişlerini, <br/>İnsan denen gökçe çalgının ezgilerini bize tattıran <br/>            sanata yatıralım, sanata, paranın büyüğünü!   <br/><br/>Tiyatrolar açalım, sözgelimi, film setleri, <br/>Resim atölyeleri, heykel atölyeleri, insan atölyeleri, <br/>İçlerinde, taştan, ağaçtan ya da alçıdan <br/>Kral, şair, dülger, çoban, başbakan... <br/>Bir tek ‘<i>halaskârlık</i>’ hariç, her boydan, her meslekten, <br/>                         insan yontulup çıkartılan <br/>Ve duygu ve duyarlılık ve<i> </i>vicdan, <br/>Ve bönlüğe, körlüğe, karanlığa<i> taş atan çocuklar </i><br/>Ve çocuklarını ne dağ, ne kışla, ne şehitlik, <br/>                                        ölüme salmamakta kararlı <br/>Cesur analar, cesur babalar ve cesur toplum...   <br/><br/>Çünkü sanat, bayanlar baylar, çünkü sanat <br/>Silaha ve siyasete dökülen paranın <br/>                                     yüzlerce, yüzlerce kat azıyla, <br/>Silahla ve cascavlak siyasetle elde edilecek olanın <br/>Binlerce, binlerce kat fazlasını kazandırır insana, <br/>                    İnsanlığa, uygarlığa, doğaya. <br/><br/>  Ve sanat, yaparken de, oyunu bozmadan yapar bunu, <br/>Kıymadan bir tek cana, ezmeden tek karınca <br/>Ve kırmadan yılanın bile hatırını; <br/>Farelerin, hamam böceklerinin, kırkayakların bile <br/>Var olma sevinciyle oradan oraya koşturabildikleri, <br/>Cıvıltıları, çıtırtılarıyla oyuna replikler katabildikleri <br/>O büyük, sonsuz büyük ve müteal sahnede, <br/>       insan ruhunda, bayanlar baylar, insan ruhunda...   <br/><br/>24 Haziran 2010 <b><i><br/>Yoksullar ve Şairler İçin Tezler</i></b> Kitabı<b><br/><br/>cahitkoytak@gmail.com</b></div>

Kaynak: [taraf.com.tr](http://www.taraf.com.tr:80/cahit-koytak/makale-zeki-yetenekli-cesur-toplumlar-icin-iyi-fikirler.htm), [web.archive.org (arşiv bağlantısı)](http://web.archive.org/web/20100630014458/http://www.taraf.com.tr:80/cahit-koytak/makale-zeki-yetenekli-cesur-toplumlar-icin-iyi-fikirler.htm)
# ‘Köşe Şairi’

*Cahit Koytak 05.07.2010*

<div class="yazi">Bunca çimen, bunca çiçek, bunca ezgi, <br/>                                                                 bunca ahenk <br/>Ve oyun ve sanat ve rüya ve gerçek... <br/>Bin bir yüz, bin bir maske ve mizansen karşısında <br/>Kaya gibi yerinden oynatılmaz şairler, <i><br/>‘Sarsılmaz’</i> <i>şaire</i>ler –farkındayım, farkında- <br/>            ııh! deyip dudak kıvırıyorlar bana.   <br/><br/>Eleştirmenler kem küm edip susuyor. <br/>İsimsiz ve çehresiz okursa, daha güzeline, daha <br/>                          görkemlisine zaten alışık gibisine <br/>Okuyup geçiyor, okuyup geçiyor <br/>                                  benim <i>‘şen’</i> terennümlerimi. <br/>Ve <i>tüketerek,</i> böylece, gizliyor faniliğin <br/>–sanatmış, bilgelikmiş, falan, feşmekân... <br/>her şeyi bir avuç toza çeviren- gündelik elemini.   <br/><br/>Bense, inanır mısınız, onlar, şöyle derinden <br/>                               bir oh çekip rahatlasınlar diye, <br/>Diyorum ki kendime, artık açıklayayım, <br/>Bu, halatları yılanlara çevirme sanatının sırrını, <br/>Bu, bütün zamanların, bütün sanatlar için <br/>                                 bilinen en eski ‘<i>numara’</i>sını!   <br/><br/>Dinleyin, siz ey yaratıcı şairler, <br/>                siz ey aklın güzellik uykuları, <br/>                                    siz ey akıl hocaları yüreğin, <br/>Kiminiz legolarla, kiminiz sözcüklerle <br/>Pek şirin, pek yüksekçe, <br/>Ama yine de akla ve yüreğe sığan, <br/>Kolay yenilir yutulur kulecikler <br/>                                 dikerken dergi sayfalarında, <br/>Ben, bu gazete köşesinde, ateş yiyen, ateş içen, <br/>                                 ateş soluyan <br/>Ve solungaçlarından, burun deliklerinden, <br/>Gül, yasemin, karanfil vesaire vesaire püskürten <br/>             mekanik bir semender icat ettim kendime, <br/>Bir <i>‘geri dönüşüm’</i> makinesi, sizin anlayacağınız... <br/>(Şiir makinesi de diyebilirsiniz ona.) <i><br/>Olay</i> bu, ve ‘<i>numara’</i> ortada! <br/>Var mı yazdıklarım üstüne başka merak edilen!   <br/><br/>Burada, sorulmadan, ben vurayım açığa <br/>                                            daha büyüğünü sırların: <br/>Hayatta herkesin bir hüneri, <br/>                         bir marifeti var, öyle değil mi ama. <br/>Herkes, kendi cirmine göre, kimi buğday, <br/>                         kimi mısır, kimi soya fasulyesi, <br/>Kimi de cam çakıl öğüten bir değirmenin mucidi. <br/>Benimki de aslında o kadar farklı değil bundan, <br/>Görünüşte basbayağı o değirmenlerden biri. <br/>Yani buğdayı, mısırı, camı, çakılı <br/>      altına, elmasa yahut yakuta çevirmiyor, hayır, <br/>Farkı yok bu bakımdan diğer makinelerden; <br/><br/>Farkı şu: başka değirmenlere tane koyuyorsunuz, <br/>Değirmen una dönüştürüyor onu; <br/>Ama benim sarhoş makinem, <br/>            haznesine un ya da kepek ya da kül <br/>                           ya da duman koyuyorsunuz, misal, <br/>Kanatlarının altından buğday, mısır ya da darı, <br/>Ya da kum çakıl ya da yıldız ya da dediğim gibi <br/>Ağzından gül, burnundan begonya, kulaklarından <br/>           karanfil vesaire, vesaire çıkarıveriyor size.   <br/><br/>20 Ekim 2009 <i><br/><br/>Seslerle Doludur Güzün Kabuğu  </i>Kitabı <br/><br/>cahitkoytak@gmail.com</div>

Kaynak: [taraf.com.tr](http://www.taraf.com.tr:80/cahit-koytak/makale-kose-sairi.htm), [web.archive.org (arşiv bağlantısı)](http://web.archive.org/web/20100707002505/http://www.taraf.com.tr:80/cahit-koytak/makale-kose-sairi.htm)
# Büyük Yağmur

*Cahit Koytak 12.07.2010*

<div class="yazi"><p>Bir gün bir yağmur yağar, <br/>Öyle yağar, öyle yağar ki, <br/>Renk menk kalmaz ortada, <br/>Eriyip akar boyası nesnelerin, <br/>Yüzlerin, sözlerin, düşüncelerin.   <br/><br/>Kenardı, köşeydi dağılıp gider, <br/>Silinir, ne kadar sınır varsa <br/>Şeyleri birbirinden ayıran, <br/>Şeyleri, biçimleri, isimleri, <br/>Kişileri, kimlikleri ve kaderleri...   <br/><br/>Yüzler de eriyip akar, maskeler de; <br/>Çözülüp dağılır zıtlar, <br/>Her şey karışır birbirine, <br/>Öz kabukla karışır gider, <br/>Yalan gerçekle,   <br/><br/>Söz sayıklamayla, <br/>Dua salya sümükle, <br/>Sanat taklitle, bilim büyüyle, <br/>Büyü vahiyle... Vahiy, <br/>Her şeyle, her şey hiçlikle.   <br/><br/>Bir tek kemikleri kalır, <br/>Bir tek kemikleri, tırnakları ve dişleri <br/>İnsanların da, farelerin de, <br/>Kartalların da, yılanların da, <br/>Şiirlerin de, şarkıların da, kitapların da.   <br/><br/>Bir gün büyük bir yağmur yağar <br/>Ve ağaçlar eriyip akar, <br/>Taşlar, tuğlalar eriyip akar, <br/>Gençlik, güzellik, gerçeklik <br/>Servi ağaçları, mezar taşları... <br/><br/>***     </p>
<h4>Melankoli     </h4>
<p>yarı uyanık, yarı uykuda <br/>kendi ayaklarımızla mı geldik <br/>bu yıkıntıya?   <br/><br/>yoksa yüzlerine bizim masklarımızı geçiren, <br/>ruhlarını bizim boyamıza batıran <br/>başka birileri mi dolaşıyor   <br/><br/>bizim tenlerimizde, <br/>bizim yaralarımızla, <br/>bizim sızlanmalarımızla? <br/><br/>  sanki ölmüşüz, ölmüşüz de <br/>başka tenler kullanıyor <br/>bizim hikâyelerimizi.   <br/><br/>sanki ölmüşüz, ölmüşüz de <br/>gömmemişler bizi, fakat <br/>mezarla sıvamışlar cesetlerimizi. <br/><br/>***     </p>
<h4>Cennette Çekim     </h4>
<p>bir elinde kuru kafa <br/>bir elinde şarap testisi <br/>aynı anda hem Hayyam’ı <br/>hem de Prens Hamlet’i <br/>oynadığını sanan <br/>bir deli geçiyor bir deli <br/>cennette bir sokaktan   <br/><br/>bu benim bu ben <br/>orası belli orası belli   <br/><br/>camı açıp sesleniyor <br/>köşklerden birinden <br/>bir başka deli <br/>peki bağırma adamım <br/>peki bağırma <br/>baştan alıyoruz baştan <br/>bu son sahneyi   <br/><br/>bu da benim bu da ben <br/>orası belli orası belli   <br/><br/>18 ekim 2009 <b><i><br/><br/>Seslerle Doludur Güzün Kabuğu </i></b>Kitabı<b><i></i></b><b><br/><br/>cahitkoytak@gmail.com</b></p></div>

Kaynak: [taraf.com.tr](http://www.taraf.com.tr:80/cahit-koytak/makale-buyuk-yagmur.htm), [web.archive.org (arşiv bağlantısı)](http://web.archive.org/web/20100714155121/http://www.taraf.com.tr:80/cahit-koytak/makale-buyuk-yagmur.htm)
# Sokaktaki Ayna

*Cahit Koytak 19.07.2010*

<div class="yazi">Bir ayna buldum, bir ayna, <br/>Sokakta, sokağın ortasında, <br/>Sokaktan büyük bir ayna! <br/>     Tralalla tralalla tralalla! <br/>Gökyüzü kadar uçsuz bucaksız, <br/>Yeryüzü gibi de uğultulu!   <br/><br/>Ne ayna, ama ne ayna! <br/>Okyanus gibi derin, ıssız, <br/>Uçurum gibi baş döndürücü, <br/>Dağ gibi heybetli, ağırbaşlı, <br/>Yel gibi de uçumlu bir ayna! <br/>     Tralalla tralalla tralalla!   <br/><br/>Bir ayna ki, konuşmasını biliyor, <br/>Gülmesini, ağlamasını, düşünmesini, <br/>Doğaçlama şiir söylemesini! <br/>Sonra, ıslık çalmayı, hayal kurmayı, <br/>Düz duvara tırmanmayı, arkadaş <br/>Ve yerle bir etmeyi duvarı kafasıyla!   <br/><br/>Ama huysuz benim gibi o da, <br/>Ama sarhoş benim gibi o da, <br/>     Tralalla tralalla, tralalla! <br/>Meyhaneden çıkmıyor seninki; <br/>Ne benimle gelmeye yanaşıyor, <br/>Ne beni bırakıyor dışarıya.   <br/><br/>Topla evi barkı, anacığım, topla <br/>Buraya getir, cümbüşün ortasına! <br/>Yatağımı, yorganımı, <br/>Gitarımı, köpeğimi, bisikletimi, <br/>Kitaplarımı, plaklarımı, <br/>Hayallerimi, rüyalarımı, <br/><br/>Çocukluğumu ah, çocukluğumu, <br/>O kırk kanatlı küheylanımı, <br/>Rüzgârlı yıllarımı, anacığım, <br/>Sonra bulutlu yıllarımı, sonra <br/>Başka ne varsa, başka ne varsa! <br/>Tralalla tralalala tralalla! <br/>     Tralalla tralalla tralalla!   <br/><br/>(<i>Kırk yıl kadar sonra</i>)   <br/><br/>Bir ayna buldumdu sokakta, <br/>Sokaktan büyük bir ayna! <br/>     Tralalla tralalla tralalla! <br/>Dünyadan büyük bir ayna! <br/>Hayattan büyük bir ayna, <br/>Sanattan büyük bir ayna!   <br/><br/>Ağırdı ama, her şeyden ağır, <br/>Zamandan ağır, insandan ağır, <br/>İnsanın kaderinden, <br/>Geçmişinden, geleceğinden… <br/>Ağırdı ağır, taşıyamadım eve, <br/>Sokağın ortasında düşürüp kırıverdim!   <br/><br/>Ne aynaydı ama, ne ayna! <br/>     Tralalla tralalla tralalla! <br/>İnsanın ruhundan genişti, bence! <br/>Ve insanın aklından kalabalık! <br/>Yer de onun içindeydi çünkü, <br/>Gök de onun içinde!   <br/><br/>Ben de vardım, sen de vardın, <br/>Biz de vardık, içindeydik! <br/>Kim yoktu ki, kim yoktu ki, <br/>‘O’ da vardı, ‘O’ da vardı, <br/>Eminim, ‘O’ da vardı, oradaydı! <br/>Tralalla tralalla tralalla, <br/>     Tralalla tralalla tralalla!   <b><i><br/><br/> Şen Maneviyat</i></b> Kitabı<i></i> <br/><br/>cahitkoytak@gmail.com</div>

Kaynak: [taraf.com.tr](http://www.taraf.com.tr:80/cahit-koytak/makale-sokaktaki-ayna.htm), [web.archive.org (arşiv bağlantısı)](http://web.archive.org/web/20100720220007/http://www.taraf.com.tr:80/cahit-koytak/makale-sokaktaki-ayna.htm)
# ‘Şiir Sanatı’

*Cahit Koytak 26.07.2010*

<div class="yazi"><p>uzun burnunu her şeye sokuyor <br/>ve sinek kanatlı hayal gücüyle <br/>her engeli aşabileceğini, <br/>her kılığa girebileceğini; <br/>dokunaklı sesiyle de <br/>her gönlün kapısını açabileceğini <br/>ve her akla sığabileceğini sanıyor, şiir.<br/><br/>herkesin gençliğinde <br/>yaşanmamış bir çocukluğun, <br/>yaşlılığında da yaşanmamış bir gençliğin <br/>gömülü olduğunu biliyor <br/>ve işte bunlarla geri döndüğüne <br/>inandırmaya çalışıyor bizi.   <br/><br/>düpedüz el koymak istiyor böylece <br/>içimize gömülü hazinelere, <br/>acılara da, erinçlere de <br/>utançlara da, övünçlere de… <br/>peki, kim bunu istiyor ondan <br/>ve hakkı var mı bu kadar ileri gitmeye!   <br/><br/>pek de sinameki, kahramanımız, <br/>pek de alıngan! <br/>insanda gördüğü, duyduğu her şey, <br/>ama her şey dokunuyor ona. <br/>ve değdiği, dokunduğu her şey de <br/>yakıyor, yaralıyor onu.   <br/><br/>bakınca, dosdoğru içinize bakıyor, sözgelimi. <br/>ve kaçırıyorsunuz siz de, çaresiz, gözlerinizi; <br/>ama işte oyuna geldiniz yine! <br/>onun istediği de bu çünkü: <br/>kaçırtmak sizi ruhunuzun ta diplerine, <br/>kendi şiirinizin sizi beklediği yere!   <br/><br/>böyle böyle yüzgöz olma pahasına da olsa, <br/>bazen insanlarla, bazen fikirlerle, <br/>bazen de sözcüklerle denemek istiyor   <br/>                                              daha şimdiden, <br/>mezarda kurtlarla, böceklerle,  <br/>                                              mezarlık fareleriyle <i><br/>‘kavim kardeş’ </i>şenlikli yaşamanın, <i></i><br/>hiçliği unutturan oyunlar oynamanın  <br/>                                              değişik yollarını.   <br/><br/>ve toza toprağa karışıp doğaya dönmeye  <br/>                                              sıra gelince de, <br/>kurt değil, solucan değil, <br/>mezarlık faresi değil, değil de, <br/>boz renkli, aful toful <br/>ve alt dudağı yarık mavi bir tavşancığa <br/>dönüşmeyi hayal ediyor, filozofumuz.   <br/><br/>ama her yanından uç veren <br/>siğillere, dikenlere bakılacak olursa, <br/>cennette sümüklü böceklerle, <br/>salyangozlarla didişe didişe <br/>ebedi yalnızlığı tebaasız bir krallığa çeviren <br/>bir kirpi olacağa benziyor, daha şimdiden.   <br/><br/>26 Ocak 2009 <b><i><br/>Yoksulların ve Şairlerin Kitabı,</i></b> <b>3. Kitap</b> <i> </i> <i><br/><br/>***</i>   </p>
<h4>Kendim İçin Notlar     </h4>
<p>( vı ) <br/><br/>insan, belki de, öyle hafif, <br/>        öyle zahmet vermeden <br/>taşıtmalı ki yükünü yeryüzüne, <br/>terk etmesi gerektiğinde onu, <br/>bir telin kopması gibi bir çalgıdan, <br/>gerilerek, yerine, bir yenisi, <i><br/>şenliğe</i> devam edilebilsin  <br/>        kalınan yerden.   <br/><br/>16 Temmuz 2010 <b><i><br/>Şen Maneviyat</i></b> <b>Kitabı<i></i></b> <b><br/><br/>cahitkoytak@gmail.com</b></p></div>

Kaynak: [taraf.com.tr](http://www.taraf.com.tr:80/cahit-koytak/makale-siir-sanati.htm), [web.archive.org (arşiv bağlantısı)](http://web.archive.org/web/20100828135709/http://www.taraf.com.tr:80/cahit-koytak/makale-siir-sanati.htm)
# Ne Kalır, Kime Kalır

*Cahit Koytak 02.08.2010*

<div class="yazi"><p>Bir gideriz, ne kalır?<br/>Biz gideriz, kim kalır?<br/>Biz gideriz, ne kalır ve kime kalır?<br/>Biz gideriz, ayakkabılarımız kalır,<br/>Şemsiyemiz, kravatlarımız<br/>Ve gömleğimizdeki leke…</p>
<p>Biz gideriz, onlar kalır:<br/>Meydandaki heykel,<br/>Kuledeki saat <br/>Ve iğde ağacı.<br/>Gardıropta kokumuz,<br/>Koltukta başımızın izi,<br/>Ve duvardaki çivi.</p>
<p>Biz gideriz, onlar kalır, <br/>Benzerlerimiz, kopyalarımız,<br/>Kisvelerimiz, maskelerimiz:<br/>Cirano, Mişkin, Hamlet,<br/>Kerem ile Aslı,<br/>Joseph K, SelimIşık…</p>
<p>Tamamlasın diye diriler<br/>Yarım bırakılan çığlıklar <br/>Yarım bırakılan şiirler…<br/>Kurduğumuz düzenler,<br/>Bulduğumuz kavramlar,<br/>Beyinlere ve yüreklere<br/>Çizdiğimiz çizikler kalır.</p>
<p>Biz gideriz onlar kalır:<br/>Ördüğümüz duvarlar,<br/>Açtığımız çukurlar,<br/>Diktiğimiz kuleler kalır.<br/>Ve aşılacak tepeler, <br/>Ve geçilecek dereler,<br/>Ve varılacak bahçeler…</p>
<p>Biz gideriz, arkamızdan <br/>Yollara ektiğimiz o kadar çok <br/>İz kalır, o kadar çok ‘biz’  kalır ki, <br/>Onlardan kurtulmak ömür alır, <br/>Ömür üstüne ömür,<br/>Bazen birkaç kuşak,<br/>Bazen birkaç milletin ömrü....</p>
<p>3 Kasım 2009 </p>
<h3>Doğaçlama</h3>
<p>yalınlık daha zor bazen<br/>karmaşıklıktan,<br/>daha kafa karıştırıcı,<br/>uyum arayan zihin için. </p>
<p>zihinde bekletilen düşünce<br/>on kat daha hızlı <br/>yola çıkarılan düşünceden.<br/>yürekte bekletilen sevda da öyle.</p>
<p>deniz sözcüğü, mesela,<br/>yan yana koyun, göreceksiniz, <br/>denizin kendisinden <br/>daha mavi, daha ıslak.</p>
<p>zaman sözcüğü zaten<br/>daha ince, daha uçucu<br/>zamanın ayağındaki tozdan,<br/>kanadındaki tüyden.</p>
<p>29 Haziran 2010<br/>‘Şen Maneviyat’ Kitabı<br/></p></div>

Kaynak: [taraf.com.tr](http://www.taraf.com.tr:80/cahit-koytak/makale-ne-kalir-kime-kalir.htm), [web.archive.org (arşiv bağlantısı)](http://web.archive.org/web/20100828134332/http://www.taraf.com.tr:80/cahit-koytak/makale-ne-kalir-kime-kalir.htm)
# Sol Elle Yazılanlar

*Cahit Koytak 09.08.2010*

<div class="yazi"><p>Hayatın anlamı nedir diye sorulur<br/>Ve bu budalaca soruyla kilit bir taş, <br/>Bir kaya yerinden oynatılmış <br/>Ve bir yığın başka soruların, başka<br/>Muammaların altında kalınmış olunur:</p>
<p>Kendi kendini yazan şiir midir hayat?<br/>Kendi kendini çığıran şarkı mı?<br/>Kendi kendini yiyip bitiren <br/>Düşünce midir yoksa?<br/>Ya da kendi kendini gören rüya?</p>
<p>Hem kalemi tutan eldir,<br/>                        denebilir mi hayat için,<br/>Hem kalem, hem kalemin <br/>                            ucundan akan boya,<br/>Hem kalemin yazdıkları,<br/>Hem yazılanların getirdikleri, akla?</p>
<p>Aklın dışarıdan kilitli kapıları <br/>Nasıl zorlanabilir, peki?<br/>Aklın içeriden kilitli kapıları<br/>Nasıl zorlanabilir? Zorlanabilir mi <br/>Bazı başka, başka ve dikine sorularla?<br/> <br/>Kilitler ve kapılar açılabilir mi, <br/>Tempolu yürüyüşle, mesela,<br/>İdmanla ya da meditasyonla<br/>Yahut ağız armonikasıyla<br/>Yahut namazla, oruçla?</p>
<p> Yeni Başlayanlar İçin Metafizik  Kitabı</p>
<p>***</p>
<h3>Kabuk</h3>
<p>Ah, bütün kalbimle öyle hissediyorum, <br/>Öyle ümit ediyorum ki,<br/>Ölümün kendisi geldiğinde,<br/>Ölümün bu her günkü ağırlığı<br/>İyileşmiş bir yaranın kabuğu gibi<br/>Ruhumuzun üzerinden sıyrılıp düşecek.</p>
<p>Ve yaranın yüzü, <br/>Yaranın gülümseyen yüzü, <br/>Yaranın sarhoş ışıltısı, deli ışıltısı, <br/>                                        çocuk ışıltısı, <br/>Yaranın soru soran, konuşan ışıltısı,<br/>Düşünen, tasarlayan ve yaratan ışıltısı,<br/>Yaranın, yarayı yara, insanı insan <br/>                                        yapan ışıltısı<br/>Sonsuz hayatın, Sonsuz Olan’nın <br/>Işıltısıyla kucaklaşacak.</p>
<p>***</p>
<h3>Düşünce Sanatı</h3>
<p>Biz düşüncelerle oyunlar oynarız;<br/>Bazı büyük düşünceler de <br/>İçimize doğaçlama sokulur<br/>    Ve bizimle oyunlar oynarlar.</p>
<p>Bu iki koldan gelişen ezgilerin <br/>Eşleşip uyuma ulaştığı anlarda<br/>Oyunlar oyun olmaktan çıkar,<br/>      Katıksız sanat olurlar.<br/> <br/>Ustayı ve çömezi –Tanrı’yı ve insanı-<br/>Aynı şenlikte buluşturan<br/>Büyük senfoninin uvertürü gibidir <br/>      Böyle anlarda, düşünce.</p>
<p>Şen Maneviyat Kitabı<br/>cahitkoytak@gmail.com<br/></p></div>

Kaynak: [taraf.com.tr](http://www.taraf.com.tr:80/cahit-koytak/makale-sol-elle-yazilanlar.htm), [web.archive.org (arşiv bağlantısı)](http://web.archive.org/web/20100828134338/http://www.taraf.com.tr:80/cahit-koytak/makale-sol-elle-yazilanlar.htm)
# ‘Ruh’ Üzerine Tezler

*Cahit Koytak 16.08.2010*

<div class="yazi"><p>Bilinen en ağır elementin ruh olduğunu <br/>Ve bu önermenin, göğün direksiz durduğu,<br/>İsa’nın babasız doğduğu ne kadar doğruysa, <br/>Tam işte o kadar doğru olduğunu  <br/>Söyleyen oldu mu size daha önce hiç? <br/>Duymadıysanız, şimdi ben söylüyorum bunu!</p>
<p>İnanmıyorsanız, denemesi kolay, bayanlar baylar,<br/>Ateşin bir kefesine kendi ruhunuzu koyun,<br/>Var olan başka her şeyi de öteki kefesine;<br/>Acının tamamını siz duyacağınıza göre,<br/>Hükmetmek size kalıyor artık, buyurun,<br/>Hangi kefenin ağır çekeceğine?</p>
<p>İnanılması daha zor bir başka önermeyse, <br/>Yaratılmış en hafif unsurun da ruh olduğudur; <br/>Şu, içimizde dağ gibi kımıltısız oturup durduğunu,<br/>Ama ateşle ya da şiirle, eteğinin ucundan <br/>Tutuşturulmaya görsün bir kere, <br/>O an bir başka zamana, bir başka tene<br/>–Cennet ya da cehennem, menzil fark etmez-<br/>Nasıl düşünceden hızlı akıp gittiğini bildiğimiz ruh...</p>
<p>Bütün bunları bana fısıldayan çenebaz cine,<br/>Şu demode filozof bozuntusuna bakarsanız,<br/>Oooh, bir olgu olarak değil, sadece <br/>Bir ‘fikir’ olarak ele alındığında bile,<br/>Ruh dediğimiz bu astral oyuncak <br/>Gökten yere inmiş en ilginç, en parlak <br/>‘Proje’ymiş aynı zamanda.</p>
<p>“Açın bakın, diyor, gizli tarihine, bengi sanatın,<br/>Seyir defterine Odysseus’un, <br/>Kaptan Ahab’ın yahut Kaptan Simbat’ın,<br/>Teknenin dümen yekesini de, seren yekesini de,<br/>Uyuklayarak da olsa, tutan hep odur, hep o,<br/>Yer kadar ağır, gök gibi latif, gizemli <br/>Ve Yol’un tozundan, izinden münezzeh olan ruh!</p>
<p>O ruh ki, dümen başında dalıp gittiği, hep <br/>Biraz seraptır, biraz da rüya. Ve uyandığında <br/>Kendini içinde bulduğu, hep gölge-dünyadır, <br/>Oyun-dünyadır, şu bildiğimiz yalan-dünya...<br/>Gördüklerine katlanmak için seçtiği yolsa,<br/>Böyle durup dinlenmeden şiir salgılamaktır,<br/>Ağustos böceğinin yaptığı gibi, efendimiz:<br/>Dile gelenle ‘dile gelmeyen’i akorla eşleştirip<br/>Küçük bir senfoniye çevirmek, büyük kakofoniyi...”</p>
<p>***</p>
<h3>‘Akıl’ Üzerine Tezler</h3>
<p>Bir karıncanın, kendinden on kat büyük<br/>Bir eşek arısı ölüsünü sürükleyerek<br/>Yuvasına taşıdığını gözlerimle gördüm ben bugün.<br/>Bundan böyle, bir karıncanın bir fil ölüsünü,<br/>Fil olmadı diyelim, bir deve ölüsünü <br/>Büyüyle ya da şiirle önce kendi hikâyesine,<br/>Sonra, ittire, çektire bütün bir karınca soyunun <br/>Şanlı mitolojisine mal ettiğini söyleseler<br/>Buna da behemehal inanmaya hazırım artık.</p>
<p>Akıl karıncadan küçüktür, doğal olarak,<br/>Çünkü karıncanın kafatasına sığar;<br/>Ama kâinattan büyüktür, <br/>Çünkü içine alır onu. </p>
<p>Yeni Başlayanlar İçin Metafizik Kitabı<br/>cahitkoytak@gmail.com<br/></p></div>

Kaynak: [taraf.com.tr](http://www.taraf.com.tr:80/cahit-koytak/makale-ruh-uzerine-tezler.htm), [web.archive.org (arşiv bağlantısı)](http://web.archive.org/web/20100817163137/http://www.taraf.com.tr:80/cahit-koytak/makale-ruh-uzerine-tezler.htm)
# Taş Ustalığı

*Cahit Koytak 23.08.2010*

<div class="yazi"><p>Düzgün ses çıkarabilmek nispeten kolay.<br/>Kamıştan, taştan, ağaçtan yada insandan<br/>Düzgün ses çıkarmak, sessiz ‘olmak’tan kolay!</p>
<p>Tanrının mucizevî doğaçlamalarını, <br/>Doğaya kaydettiği sesleri, esleri, süslemeleri<br/>Okur gibi bir nota kitabından,<br/>Taşı okumak, ağacı okumak, insanı okumak;<br/>Eline bir çekiç alıp, <br/>Bir kalem ya da bıçak, <br/>Taşı, ağacı ya da bilinci yontmak,<br/>Yontmak, yontmak <br/>Ve ortaya yeni bir biçim,<br/>Bir şiir, bir kuram çıkarmak <br/>Nispeten kolay!</p>
<p>Zor olan, ritmi tutturmak, a ruhum,<br/>A kuzum, a beyaz farecik,<br/>Zor olan, taşı, ağacı, insanı,<br/>İnsanda kör bir damarı, <br/>Sert bir katmanı <br/>İnci dişlerinle yontuverirken<br/>Ve yonttuğun şeye <br/>Bütün içinde bir yer seçip de<br/>Onu o yere yerleştirirken  <br/>Ritmi bozmamak, a ruhum,<br/>Tanrının belirlediği ritmi bozmamak…  </p>
<p>***</p>
<h4>Cennete Dönüş</h4>
<p>Ademoğlu kaybettiği cennete geri döndüğünde <br/>Orada bilgi ağacının çiçeklerini,<br/>Yapraklarını, meyvelerini <br/>Kemirip duran bir tırtıl gördü <br/>Ve ona, öyle uzun uzun, <br/>‘Her şeyin tadını merak eden, <br/>Her şeyi kemiren, yiyip bitiren’ demek yerine,<br/>Kısaca, ‘Akıl’ adını vereyim dedi..</p>
<p>Ademoğlu cennete geri döndüğünde<br/>Orada bilgi ağacının çiçeklerini,<br/>Yapraklarını, meyvelerini <br/>Kemirip duran bir tırtıl gördü <br/>Ve ona, öyle uzun uzun, <br/>‘Dokunduğu her şeyi eskiten, <br/>Kemiren, yiyip bitiren’ demek yerine, <br/>Kısaca, ‘Zaman’ adını vereyim dedi.</p>
<p>Ademoğlu cennete geri döndüğünde<br/>Orada bilgi ağacını kemiren, kemiren, ama doymayan,<br/>Ve acından dişlerini kendi derisine geçirip mızırdanan<br/>Bir tırtıl gördü ve ona, ‘her şeyi kemiren, <br/>Yiyip bitiren ve doymayan’ anlamına, <br/>‘Akıl’ mı desin, yoksa ‘zaman’ mı, <br/>Bir türlü karar veremedi. ‘Akıl’ dese, çünkü,<br/>Zaman’ın da tükenen şeylerden biri olduğunu;<br/>‘Zaman’ dese, akl’ın da tükenen şeylerden biri<br/>Olduğunu varsaymış olacaktı;</p>
<p>Oysa, burası cennetse, tadabilmek için<br/>Tatlar içinde en büyüğünü,<br/>Yaratma sanatının tadını, sonsuza kadar,<br/>Aklın da, sonsuz sayıda yeni ve güzel şeyi<br/>Düşünmeye yetecek bollukta, <br/>Gürül gürül ve ebedi olması gerekirdi;<br/>Zamanın da, her yaratma anının coşkusunu <br/>Sonsuza kadar uzatmaya yetecek uzunlukta, <br/>Gürül gürül ve tükenmez olması gerekirdi.</p>
<p>Yeni Başlayanlar İçin Metafizik Kitabı<br/>cahitkoytak@gmail.com<br/></p></div>

Kaynak: [taraf.com.tr](http://www.taraf.com.tr:80/cahit-koytak/makale-tas-ustaligi.htm), [web.archive.org (arşiv bağlantısı)](http://web.archive.org/web/20100825161701/http://www.taraf.com.tr:80/cahit-koytak/makale-tas-ustaligi.htm)
# Kuş Falı

*Cahit Koytak 30.08.2010*

<div class="yazi"><p>Hani demek istiyorum ki, <br/>Demek istiyorum ki, <br/>Şunu demek istiyorum ki, <br/>Durup biraz düşününce, <br/>Başımızdan geçenler de <br/>Aklımızdan geçenler de, <br/>Yani, insan da, <br/>İnsanın işleri de, <br/>İnsanın düşleri de, <br/>Hepsi, kuş falı gibi, <br/>İyiye de yorsan olur, <br/>Kötüye de, fark etmiyor.   <br/><br/>Yani demek istiyorum ki, <br/>Demek istiyorum ki, <br/>Şunu demek istiyorum ki, <br/>Yaranın verdiği acı değil, <br/>Yaranın güzelliği beni ağlatır, <br/>Yaranın derinliği, gizemi, <br/>Bekası ve kıdemi...   <br/><br/>***   </p>
<h4>Demek İstediğim     </h4>
<p>Bakın, demek istediğim, <br/>Asıl demek istediğim, <br/>İnsanların da, meleklerin de <br/>İşini kolaylaştıran, <br/>İnsanlarla melekleri <br/>Barıştırıp kaynaştıran, <br/>Böylece, evleri, bahçeleri, <br/>Günleri ve geceleri, <br/>Zihinleri ve gönülleri <br/>İnsanlarla ve meleklerle <br/>Doldurup, doldurup taşırtan,   <br/><br/>Kederi ve ölümü kıtlaştıran, <br/>Neşveyi, bilgiyi, şiiri <br/>Ve tanrıyı bollaştıran,   <br/><br/>Ama kimseyi, <br/>Ne insanları, ne melekleri, <br/>Ne hayatı, ne ölümü, <br/>Ne tanrıyı, ne şeytanı borçlandıran <br/>Bir ezgi bulunamaz mı? <br/>Bir buluş yapılamaz mı? <br/>Bir oyun kurulamaz mı? <b><i> </i></b> <br/><br/>27 Ağustos 2010 <b><i><br/>Şen Maneviyat</i></b> <b>Kitabı</b>   <br/><br/>***   </p>
<h4>Kötü Düşünceler   </h4>
<p>En uygar yanımız, <br/>Ölümlülüğümüzü <br/>Tabiata pahalıya ödetmektir. <br/>Bu da, ölümü, her geçen gün <br/>Daha çok şeye <br/>Bulaştırmak demektir.   <br/><br/>En büyük kötülüğümüz de, <br/>İyiliğimizi insanlığa <br/>Pahalıya ödetmek istememizdir; <br/>Bu ise, kötülüğü, her geçen gün <br/>Daha çok sayıda insana <br/>Bulaştırmak demektir.   <br/><br/>8 Haziran 2008 <b><i><br/>Yeni Başlayanlar için Metafizik</i> Kitabı<i></i></b><b><br/><br/>cahitkoytak@gmail.com</b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20101130145644/http://taraf.com.tr/cahit-koytak/makale-kus-fali.htm)
# Divinia Comedia

*Cahit Koytak 06.09.2010*

<div class="yazi"><p>Kendi kendine konuşuyor Tanrı <br/>Ve rüzgâr esiyor, yağmur yağıyor, <br/>Şiir boşalıyor göklerden.   <br/><br/>Kendi kendine konuşuyor Tanrı <br/>Ve kirazlar çiçek açıyor, <br/>Kediler dokuz doğuruyor.   <br/><br/>Kendi kendine konuşuyor Tanrı <br/>Ve savaş patlıyor, <i>ekonomi</i> çöküyor, <br/>Kıtlık, kıran giriyor ocaklara   <br/><br/>Ve sokaklarda, kendi kendine konuşanların, <br/>Bağırıp çağıranların, kendi kendine <br/>Gülenlerin, ağlayanların sayısı artıyor;   <br/><br/>Kendini tanrı sananların, <br/>Kendini melek sananların, <br/>Kendini şeytan sananların sayısı <br/>                                           arttıkça artıyor   <br/><br/>*** <br/></p>
<h4>Matrix / M.S. 2500     <br/></h4>
<p>“bayanlar, baylar, sırada şimdi, <br/>gözün görebileceği en güzel biçim, <br/>kulağın işitebileceği en uyumlu ses, <br/>tenin dokunabileceği en esritici ten, <br/>aklın alabileceği en heyecan verici fikir, <br/>hayalin varabileceği en en en <br/>esin verici sentez, <br/>en büyük eser, en büyük şiir... <br/>işte bu gördüğünüz, altın telkâri işlemeli <br/>kristal mahfazası içinde <br/>mucizenin kendisi, bayanlar baylar, <br/>insanın kendisi!   <br/><br/>klonlanmışı, seralanmışı falan değil, <br/>cennetten indirildiği günkü gibi <br/>hakikisi, markalısı, orijinali! <br/>ve o günkü kadar da, bakın, bakın, <br/>kan dökmeye <br/>ve kavram üremeye niyetli!” <br/>diyor, müzayedeyi yöneten <br/>oyun kişisi,   <br/><br/>sonra da, “satıyorum! <br/>diyerek bitiriyor seremoniyi, <br/>satıyorum, satıyorum, <br/>sattım!”   <b><i><br/><br/>Yeni Başlayanlar İçin Metafizik </i>Kitabı</b>   <br/><br/>***   <br/></p>
<h4>Dilenci     <br/></h4>
<p>bir sadaka, efendim, bir sadaka! <br/>gün gelir, benim kaval kemiklerim, <br/>sizin kaval kemiklerinize <br/>cennetin yolunu gösterebilir.   <br/><br/>bir sadaka, efendim, bir sadaka! <br/>benim bu âmâ gözlerim <br/>içe doğru izlenecek yolları <br/>herkesten iyi bilir.   <b><i><br/><br/>Dudakta Bekletilen Şarkılar</i> Kitabı<i></i></b> <b><br/><br/>cahitkoytak@gmail.com</b></p></div>

Kaynak: [taraf.com.tr](http://www.taraf.com.tr:80/cahit-koytak/makale-divinia-comedia.htm), [web.archive.org (arşiv bağlantısı)](http://web.archive.org/web/20100907171512/http://www.taraf.com.tr:80/cahit-koytak/makale-divinia-comedia.htm)
# Balçığın Bileşimi

*Cahit Koytak 13.09.2010*

<div class="yazi">insan ne taştan, ne tahtadan, ne ottan, <br/>ne buluttan yaratılmıştır; <br/>insan kelimelerden yaratılmıştır; <br/>seslerden, susmalardan, imalardan: <br/>konuşmaktan, konuşmaktan, konuşmaktan...   <br/><br/>insan gülmekten, ağlamaktan, <br/>sabah akşam hem kendine, hem Tanrı’ya <br/>sebepli, sebepsiz yakınmaktan, <br/>mızırdanıp durmaktan yaratılmıştır.   <br/><br/>korkulardan, kuşkulardan, kuruntulardan; <br/>biraz umuttan, biraz tutkudan, bolca rüyadan, <br/>onmayan, uslanmayan meraktan, <br/>azıcık akıl, azıcık fikir, azıcık izan <br/>ve çokça duygudan yaratılmıştır;   <br/><br/>bir çuval bilgiden, bir atım bilgelikten, <br/>icazetli ve icazetsiz<i> </i>bilgiçlikten <br/>ve körlükten, kör kütük cehaletten; <br/>dar kafalılıktan, düz kafalılıktan, <br/>sevimli ve sevimsiz mankafalılıktan...   <br/><br/>hakikat karşısında domuzuna inattan, <br/>soyuna, türüne, kendine körce yapışıklıktan, <br/>ve tanrılık taslamaktan ötekine küstahça; <br/>ama kuzu gibi de uzatmaktan boynunu <br/>–altın tasmasıyla caka satarak hem de- <br/>kasabın bıçağına ahmakça.   <br/><br/>insan işte bunlardan, bunlardan yapılmıştır <br/>ve kendini aldatmaktan sürekli, <br/>kendini kaybedip, kaybedip, bir daha, bir daha <br/>ve bir başkası olarak keşfetmekten çok defa...   <br/><br/>ama <i>insan</i>, bu uyurgezer göktaşı, bu yeraltı ırmağı, <br/>bu, kabukların, katmanların altında akan... <i><br/>kendini bilmek</i>ten yaratılmıştır, aynı zamanda, <br/>kendini bilmekten ve <i>kendisi olmak</i>tan <br/>bin bir kılık, bin bir <i>oyun, </i>bin bir rüya içinde...   <br/><br/>bir ölçek özgecilik ve bir ölçek adanmadan, <br/>bir ölçek düşünmeye ve sevmeye cesaretten <br/>ve ölçüsüz, hesapsız <i>muhabbet</i>ten, <br/>bildiğimiz, kara buğday unundan yani; <br/>sevgiden, sevgiden, şu, suda eriyen taştan, <br/>su gibi, şeylerin ve tenlerin künhüne sızan <br/>ve girdiği kalbin şeklini alan...   <br/><br/>bir de, tanımlanabilen ve tanımlanamayan acıdan, <br/>yol azığı, yol bilgisi, yol türküsü olan acıdan, <br/>suda eriyen ve erimeyen kederden ve ezinçten.   <br/><br/>ve bütün bunları, bunları bilmenin, <br/>bunlarla <i>var olma</i>nın verdiği <br/>ağır başdönmesinden yaratılmıştır insan, <br/>büyük ve <i>içkin</i> sarhoşluktan, <br/>büyük ve <i>aşkın</i> uyanıklıktan... <br/>  <br/>balçığın terkibinde işte bunlar, bunlar ve daha <br/>bunlar gibi, bin bir dağdan toplanıp imbiklenmiş, <br/>otuydu, köküydü, çiçeğiydi, <br/>varlığın bin bir çeşidi vardır. <br/>  <br/>bunlar var olduğu için de <br/>balçığın tadı acı, <br/>rengi esmer, <i><br/>tavrı</i> lüzucetlidir.   <b><i><br/><br/>Yeni Başlayanlar İçin Metafizik</i></b><b><br/>cahitkoytak@gmail.com</b></div>

Kaynak: [taraf.com.tr](http://www.taraf.com.tr:80/cahit-koytak/makale-balcigin-bilesimi.htm), [web.archive.org (arşiv bağlantısı)](http://web.archive.org/web/20100915034633/http://www.taraf.com.tr:80/cahit-koytak/makale-balcigin-bilesimi.htm)
# ‘Ruh’ Üzerine Karışık Tezler (II)

*Cahit Koytak 20.09.2010*

<div class="yazi">– Bu, <i>ruh</i> dediğimiz şey, ayın öteki yüzü sanki, <br/>Varlığından eminiz, ama, baksana kuzum, <br/>Göremiyoruz majestelerinin yüzünü asla. <br/>Sence de öyle değil mi ama, GüzelSözlerinCini?   <br/><br/>– Efendimiz doğru yol üzerindeler; <br/>Bence de ruh, sadece ayın öteki yüzü değil, <br/>Bütün uyduların öteki yüzü; bütün yıldızların, <br/>Bütün güneşlerin ve gezegenlerin öteki yüzü... <br/>Varlığın öteki yüzü, diyelim buna uzatmadan! <br/>Sır gibi her yüzün arkasına sürülen <br/>Ve böylece, her yüzü kristal bir aynaya çeviren...   <br/><br/>Amipin ve homosapiens’in öteki yüzü, <br/>Rüzgârın, bulutun, yağmurun, <br/>Taşın, ağacın, çamurun; <br/>Gökte, kaderinin peşinden süzülen kartalın, <br/>Yerde, kaderinin elinden kaçan farenin <br/>Ve onları bir av hikâyesinde bir araya getiren <br/>Daha ince, daha entrik ve daha büyük bir kaderin...   <br/><br/>Avcının, avın, çobanın, sürünün, <br/>Yolun ve yolcunun öteki yüzü, <br/>Öteki aklı...   <br/><br/>Şarabın, kadehin, çenginin, <br/>Meyhanenin öteki yüzü ve meyhanecinin, <i><br/>Büyük Meyhaneci’</i>nin...   <br/><br/>Meyhaneyi mabede, mabedi meyhaneye çeviren <br/>Mabette de, meyhanede de kaybolup giden, <br/>Şaraba karışıp giden, <br/>Şarabın da, sarhoşluğun da ötesine geçen <i><br/>Büyük Şarhoş</i>’un öteki yüzü, öteki aklı...   <br/><br/>Sarhoşluğun, uyanıklığın, uykunun, ölümün, <br/>Meyhaneyi dolaşıp gelen rüzgârın, <br/>Meyhaneciyi içimize üfleyen dudakların <br/>O şarap kokulu nefesin ve o nefesi <br/>Kadere çeviren terennümün öteki yüzü.   <br/><br/>Bir nefes, bir esin, bir hayat ki, <i>insan</i> denen <br/>O muhteşem, inanılmaz şiiri yazdırıyor balçığa. <br/>Bir esin, bir şiir, bir sanat ki, sarmaş dolaş olunca <br/>Balçıkla, balçığın tadıyla, kokusuyla, <br/>Başı dönüyor, aklı karışıyor, dili peltekleşiyor <br/>Ve kendi olmaktan çıkıp, <br/>Her şeyi bilen, her şeyi gören olmaktan çıkıp, <br/>‘<i>Her şey</i>’in kendisi oluyor, <br/>Acının kendisi, hazzın kendisi, <br/>Tenin kendisi, ruhun kendisi, <br/>Aklın, kalbin ve aşkın kendisi...   <br/><br/>Sonra, akılla, bilgiyle, acıyla, aşkla   <br/>              Kanatlanan   <br/>              Yaratma sanatı oluyor, <br/>Yaratma coşkusu, <br/>Yaratma erinci, <i>eşrefi mahlukat</i>ta.   <b><i><br/><br/>Şen Maneviyat</i></b> <b>Kitabı</b><b><br/><br/>cahitkoytak@gmail.com</b></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20101201005100/http://taraf.com.tr/cahit-koytak/makale-ruh-uzerine-karisik-tezler-ii.htm)
# Beyoğlu’da ‘Akarken’

*Cahit Koytak 27.09.2010*

<div class="yazi">Beyoğlu’da gezerken bugün, <br/>A ruhum, a kuzum, a beyaz farecik, <br/>Bak, neler keşfettim, neler: <br/>İnsan, kendini bırakırsa eğer, <br/>O yüz, göz, ten ve ruh ırmağında, <br/>Keskin insan kokusundan, <br/>Mis gibi insan kokusundan, <br/>İnsan, kader ve varoluş kokusundan <br/>Dut gibi sarhoş olabiliyor, dut gibi, <br/>Yolu dutluğa düşmüş <br/>                              kelebek gibi yahut...   <br/><br/>Kaç yaşında olursa olsun, <br/>Yeterince hazırsa <i>kozmik</i> sörflere, <br/>O diriltici dalgaların <br/>Ve şahlanan duyguların sırtında <br/>İnsan, dilediği kadar <br/>Gençleşebilir de, bana kalırsa.   <br/><br/>Ve yeterince ihtiyatlı, <br/>Yeterince aklı başında değilse eğer <br/>Her an, en yakıcısından <br/>Onmaz sevdalarla yüzüstü <br/>Yere kapaklanabilir de. <br/>Hatta aklını başına falan <br/>Toplamazsa eğer <br/>Aldığı yaralardan ölebilir de, bence.   <br/><br/>* <br/><br/>Beyoğlu’da gezerken, bugün, <br/>Yahut ırmakta yüzerken, diyelim, <br/>A ruhum, a kuzum, a beyaz farecik, <br/>O yüz, göz, ten ve ruh tufanında <br/>Gördüm ki, insan, bir süre sonra, <br/>Coşkulu suların çağıltısına <br/>Yüksek sesle ve kendi doğaçlamalarıyla <br/>Katılmak için <br/>Bastırılmaz bir istek duyuyor, <br/>Korkmaksızın hem de <br/>                 kaçık gözüyle bakılmaktan.   <br/><br/>Eşleştirerek sesini, uğultusuyla <br/>Belki yedi kat, yedi çağ üst üste şehrin, <br/>Düpedüz opera şarkıları <br/>Yahut gazeller söyleye söyleye <br/>Yanında yürüyen birini, <br/>Tanrıya akan o kalabalıkta, <br/>Dönüp kaygı dolu bakışlarla süzmüyor kimse.   <br/><br/>Ve güzel demek yetmez, mucizevî olan, <br/>Yani zekâyla, erdemle, parayla ya da emekle <br/>Elde edilemeyecek kadar yüceltici olan şu ki: <br/>O, bütüne karışıp yitme ve herkesi, her şeyi, <br/>Tüm zamanları ve varoluşları <br/>Kendi içinden boşalıyormuşçasına <br/>Özünden <i>temaşa hal</i>i, <br/>O koşulsuz özgürlük hissi içinde, <br/>Bazen yüksek sesle, bazen mırıldanarak <br/>Yaptığı doğaçlamalara bakıp da, <br/>Mozart ya da Hamâmîzade kadar <br/>Yaratıcı olabildiğini bile <br/>Düşünebiliyor, insan.   <br/><br/>13 Eylül 2010 <b><i><br/><br/>Şen Maneviyat</i></b> <b>Kitabı</b><b><br/><br/>cahitkoytak@gmail.com</b></div>

Kaynak: [taraf.com.tr](http://www.taraf.com.tr:80/cahit-koytak/makale-beyoglu-da-akarken.htm), [web.archive.org (arşiv bağlantısı)](http://web.archive.org/web/20100929154500/http://www.taraf.com.tr:80/cahit-koytak/makale-beyoglu-da-akarken.htm)
# Ana Kara

*Cahit Koytak 04.10.2010*

<div class="yazi"><p>ayrı ayrı adalar olduğumuzu <br/>ve birbirimize kavuşmamızın <br/>imkânsız olduğunu düşündüğümüzde, <br/>bize, okyanusun altında <br/>kesintisiz devam eden <br/>ortak bir bedenimizin, <br/>ortak bir hikâyemizin, <br/>bir yerkürenin olduğunu <br/>hissettiren şey midir, şiir?   <br/></p>
<h4>Nereye Ekersen Ek, Biter...     </h4>
<p>şiir hayatın aynası mıdır, <br/>hayatın parçası mıdır <br/>hayatın içinde midir, <br/>dışında mıdır, <br/>üstünde midir?   <br/><br/>sora sora, kısa günün sonunda <br/>kendi burnumuzun ucuna varabilir <br/>ve böylece şiiri kendimize, <br/>kendi yavan gerçekliğimize <br/>indirgeyebiliriz   <br/><br/>yediğimiz, içtiğimiz şeylere, <br/>yonttuğumuz, taptığımız şeylere <br/>eskitip attığımız <br/>ya da gömdüğümüz şeylere, <br/>saçlara, tırnaklara, kemiklere <br/>dönüştürebiliriz onu.   <br/><br/>ama yine de biri çıkar <br/>ve sormaya devam eder; <br/>şiir, bir rüzgâr mıdır, <br/>şiir bir bulut mudur, <br/>şiir bir yağmur mudur, <br/>şiir bir ağaç mıdır?   <br/><br/>kökü göğün dibinde, <br/>dalları yere doğru saçılmış <br/>baş aşağı yaşayan, <br/>baş aşağı düşünen, <br/>baş aşağı konuşan, <br/>baş aşağı gömülen <br/>bir ağaç mıdır şiir?   <br/><br/>bir ağaç ki, sen ona <br/>tırmanmaya başlıyorsun, <br/>sen onu açmaya, çözmeye başlıyorsun, <br/>bir de bakıyorsunki, o ooh! <br/>o seni ve senin içinden geçenleri almış, <br/>yaprağa, çiçeğe, meyveye dönüştürmüş, <br/>rüzgâra savurmuş, <br/>kurda kuşa dağıtmış...   <b><i><br/><br/>Yoksulların ve Şairlerin Kitabı, </i></b>3. Cilt / <b><i>Güncellenmemiş </i></b><b><i>Edebiyat Dersleri</i></b> Bölümü<b><br/><br/>cahitkoytak@gmail.com</b></p></div>

Kaynak: [taraf.com.tr](http://www.taraf.com.tr:80/cahit-koytak/makale-ana-kara.htm), [web.archive.org (arşiv bağlantısı)](http://web.archive.org/web/20101005234815/http://www.taraf.com.tr:80/cahit-koytak/makale-ana-kara.htm)
# Günlük Hayat

*Cahit Koytak 18.10.2010*

<div class="yazi"><p>Henüz gemisine tayfa yazılmadım, ama <br/>Ölümle, kızışarak devam ediyor, <br/>‘Birlikte çalışma’ koşulları hakkında <br/>Yürüttüğümüz sıkı <i>müzakere</i>ler.   <br/><br/>Şu sıralar, sabahın erken saatlerinden <br/>Öğlene kadar, yazıp çizerek, <br/>Onunla geçirilecek <br/>Ucu bucağı bilinmeyen bir gelecek için <br/>Mumyalamakla meşgulüm, <br/>Kendi ellerimle, <br/>Beni <i>ben</i> yapan şeyleri, <br/>Yaşadıklarımı, hissettiklerimi,   <br/>Düşündüklerimi,   <br/>Yaptığım icatları, bulduğum formülleri,   <br/>Makamları, melodileri...   <br/><br/>Öğleden sonraları da, <br/>Hem kendi yazdıklarımı, <br/>Hem başkalarının yazdıklarını okuyarak, <br/>Bir anlamda, enini, boyunu, <br/>Derinliğini ölçüp biçiyorum, <br/>Ölümle birlikte <br/>Karşı kıyılarına doğru yol alacağımız <br/>Karanlık denizin.   <br/><br/>Sonra kesip biçiyor, rendeliyor, <br/>Üzerimde prova ediyorum, tahtalarını, <br/>Onunla çıkılacak seyrüsefer için <br/>İnşası planlanan <i>tekne</i>nin.   <br/><br/>İyice emin olmak istiyorum, açıkçası, <br/>O yelkensiz, küreksiz ve dümensiz sefineye, <br/>Altmış şu kadar yıllık bir hayata sığmayan <br/>Kendi ruhumla birlikte, <br/>Koynumda, koltuğumun altında <br/>Bazı rüzgârlar, bazı yağmurlar, <br/>Baştan sona bir İstanbul baharı olmasa bile,   <br/>Yağmur sonrası bir bahar sabahı hiç değilse <br/>Ve çocukluğumun oralardan   <br/>Bir gökkuşağı mesela   <br/>Sığdırabilir miyim diye...     <br/><br/>27 Eylül 2010   <br/><br/>***     </p>
<h2>Yolcu</h2>
<p>“Bir zamanlar hayrandım Rilke’ye, <br/>Diyor, alaycı bir tebessümle, yolcu, <br/>“Sonra, yol ilerledikçe, zaman içinde, <br/>Onun bıraktığı izlerin de, <br/>Hilkat’in kullana kullana eskittiği <br/>Yahut giymekten usandığı <br/>Ve ayağından çıkarıp, yolun kenarında <br/>Birbirinden uzak yerlere fırlattığı <i><br/>Uzun yol</i> çizmelerine <br/>Ait olduğunu keşfettim.   <br/><br/>O çizmelerden birine rastlayınca <br/>Ötekini de bulup   <br/>Kendi ayağında denemeden <br/>Rahat edemiyor, gençliğinde, insan. <br/>Rilke’ye düşkünlüğüm <br/>Buradan ileri geliyordu.”   <br/><br/>2 Temmuz 2010 <b><i></i></b>  <b><i><br/>İnsan Şiirdir, </i></b><b><i>Bazen Roman Gibi Okunan</i></b> Kitabı<b><i></i></b><b><br/><br/>cahitkoytak@gmail.com</b></p></div>

Kaynak: [taraf.com.tr](http://www.taraf.com.tr:80/cahit-koytak/makale-gunluk-hayat.htm), [web.archive.org (arşiv bağlantısı)](http://web.archive.org/web/20101020142055/http://www.taraf.com.tr:80/cahit-koytak/makale-gunluk-hayat.htm)
# Cazın Tanımları

*Cahit Koytak 25.10.2010*

<div class="yazi">Caz nedir, caz? Söyleyeyim sana, babalık; <br/>Ruha arka kapısından girmektir, caz; <br/>Arka kapısından girmek <br/>Balçığa üflenen tanrısallığa! <br/>Bahçe duvarından atlamak ya da, <br/>Tanrı’nın, delileri, aşıkları ve şairleri saldığı <br/>O <i>gönül </i>dediğimiz, uçsuz bucaksız <br/>Has bağlara, has bahçelere <br/>Bahçe duvarından atlayıvermek...   <br/><br/>Caz nedir, caz? Söyleyeyim, babalık; <br/>Çete kurup adam kaçırmasıdır, müziğin, <br/>Adam kaçırması cennete, cehennemden! <br/>Ve göz yummasıdır Tanrının da buna.<br/><br/>Yahut ele verdiğinde yakayı, <br/>Kaçak bir şairin, bir çalgıcının <br/>Şarkılarıyla inandırabilmesidir, babalık, <br/>İnandırabilmesi, cennetin kapısında <br/>Yufka yürekli melekleri, <br/>Canını dar attığına dışarı, cehennemden, <br/>Orada şiir sanatına, sevme sanatına, <br/>Çimene çiçeğe, özgürlük umuduna <i><br/>Kapatma davası</i> açan <br/>Eski model savcıların elinden. <br/><br/>Caz nedir, caz, bir trompetçinin, <br/>Trompet çalmayı ansızın kesip, <br/>Çalgısını özenle yere koyması <br/>Ve gömleğinin kollarını kıvırıp <br/>‘Yetti be, yetti be! ” diyerekten <br/>Aşketmesidir yumruğu, kulak tozuna, <i><br/>Barış şarkısının</i> nota yazımında <br/>Sol anahtarlarının karınlarına <br/>Bomba yerleştiren bir gerillanın, <br/>Yahut güvercinlerin, yüksek gamlardan <br/>Alçak gamlara dönüş yolunda <br/>Tayyare uçuran bir generalin.   <br/><br/>Caz nedir, caz, halkın sesine, hakkın sesine, <br/>Yerin sesine, göğün sesine <br/>Ve yeryüzüne uyum, adalet, ezgi ve ritim <br/>İndiren meleklerin <br/>Kanat titreşimlerine kulak tıkayan <br/>Ceoların, gangsterlerin, sendika ağalarının, <br/>Parti sekreterlerinin kulaklarının dibinde <br/>Bir megatonluk şiir patlatmaktır, babalık, <br/>Bir megatonluk şiir patlatmak!   <br/><br/>Caz nedir, caz? Söyleyeyim sana, babalık; <br/>Gök gibi derin, yer gibi kalabalık, <br/>Gece gibi gizemli, gündüz gibi yalın ve açık <br/>Olmaktan korkmayan bir şiirin, <br/>Yine gece gibi gizemli, dibi görünmeyen, <br/>Yani fettan, işvebaz, oyunbaz, ama <br/>Akılları baştan alacak kadar da güzel <br/>Gökçek bir geleceğe, <br/>Ebediyet’e <br/>Dil çıkarmasıdır, babalık, dil çıkarması! <br/>Hem de, yunus balığı gibi dipdiri, ışıl ışıl <br/>Sekiz kanatlı bir dil, <br/>Yüzyılda bir, belki daha seyrek görülen, <br/>Şiirin ve cazın lacivert sularında...   <br/><br/>21 Ekim 2010 <b><i><br/>Cazın Irmakları</i> Kitabı</b><b><br/><br/>cahitkoytak@gmail.com</b></div>

Kaynak: [taraf.com.tr](http://www.taraf.com.tr:80/cahit-koytak/makale-cazin-tanimlari.htm), [web.archive.org (arşiv bağlantısı)](http://web.archive.org/web/20101027074019/http://www.taraf.com.tr:80/cahit-koytak/makale-cazin-tanimlari.htm)
# Tuz ve Kekik

*Cahit Koytak 01.11.2010*

<div class="yazi"><p>– “Öyle bir söz söyle ki, GüzelSözlerinCini, <br/>Öyle güzel bir söz söyle ki, bana, <br/>İçinde ne bilgi, ne keder, ne zekâ, <br/>Ne de sanatın kas gücü hissedilsin. <br/>Yani ilk üçü yeterince, <br/>Dördüncüsü de tuz, kekik düzeyinde <br/>Var olmasına olsun, ama <br/>Hiçbiri, öyle tadar tatmaz, insanın <br/>Ağzını yakmasın, buruşturmasın.”   <br/><br/>– “Efendimiz, gerçekte, en iyisinden, <br/>En incesinden, en keskininden şiir, <br/>Demek istiyorlar, yanılmıyorsam...   <br/><br/>Masal gibi kıvrım kıvrım belki, <br/>Ama dolambaçlı değil, apaçık ve akıcı; <br/>Gazete yazısı gibi gündelik dile ait, <br/>Ama yine de okuyanda da, dinleyende de <br/>Gurbette vatanın, <br/>Mezarda hayatın uyandırdığı <br/>Hasreti uyandıran söz, <br/>Demek istiyorlar, Majesteleri.”   <br/><br/>– “Tam bunu demek istiyorum, <br/>Tam bunu, GüzelSözlerinCini! <br/>Tabii, böyle bir sözü sen söyleyebilir, <br/>Ben de onu, <i>simultane</i>, <br/>Hem <i>doçentler</i>in, hem simitçilerin diline   Çevirebilirlersem eğer!”   <br/><br/>20 Ekim 2010   <br/><br/>***     </p>
<h4>‘Şairler’     </h4>
<p>Ah, korkulur şairlerden, korkulur! <br/>Çünkü şiir de yazar onlar, <br/>Felsefe de yaparlar, <br/>Rus ruleti de oynarlar;   <br/><br/>Sözü, o taşınmaz gam yükünü, <br/>Kervan kervan, âşıklara, <br/>Aklı, avuç avuç, delilere, <br/>Dervişlere dağıtır,   <br/><br/>Yolu, kıvrım kıvrım, sarhoşlara, <br/>Yeri, parsel parsel ölülere <br/>Göğü, incik boncuk, <br/>Torlar toplar çerçilere, <br/>Çingenlere satarlar;   <br/><br/>Zekâyı, tef çalıp, ayı gibi oynatır, <br/>Bir kadeh katıksız şiir için <br/>Bilimi de, sanatı da <i><br/>Musa</i>ların önüne bahşiş diye atarlar.   <br/><br/>Ah, korkulur şairlerden, korkulur! <br/>Onlar şiir de yazarlar çünkü, <br/>Felsefe de yaparlar; <br/>Şeytanı düelloya davet eder, <br/>Bazen yanlışlıkla <br/>Meleğe ateş ederler.   <br/><br/>31 Ekim 2010 <b><i><br/><br/>İnsan Şiirdir, Roman Gibi Okunan</i> Kitabı<i></i></b><b><br/><br/>cahitkoytak@gmail.com</b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20101201004616/http://taraf.com.tr/cahit-koytak/makale-tuz-ve-kekik.htm)
# Cazın Tanımları (II)

*Cahit Koytak 08.11.2010*

<div class="yazi">bakın, ben diyorum ki, caz, <br/>aklı yakan şeyleri, kalbi yakan şeyleri <br/>taşların, ölülerin duyabileceği kadar harbi <br/>ve yüksek sesle konuşmanın yoludur.   <br/><br/>nasıl mı? söyleyeyim, babalık: <br/>annesi kaldırım çiçeği olan <br/>bahtsız bir çocuğun, sözgelimi, <br/>–gözünü açtığında kahpe dünyaya, <br/>onu ana kucağı, baba ocağı <br/>gibi bulamamışsa eğer- <br/>bütün annelerin kaldırım çiçeği <br/>bütün çocukların da <br/>o çiçeklerin <i>kadersiz</i> tüveyçleri <br/>olduğunu düşünmeye bir miktar <br/>hakkı vardır, değil mi,   <br/><br/>ta ki, zorunlu bir<i> belletme</i> sürecinde, <br/>önce kafaların kalınlaştırıldığı, <br/>sonra da o kalın kafalara, <br/>herkesin, öyle keyfine göre <br/>Meryem Ana ya da İsa Peygamber, <br/>Sokrates ya da Makedonyalı İskender, <br/>Napolyon yahut Selanikli bir başka Sezar <br/>olamayacağının sokulup mühürlendiği <br/>o aptal, odunsu yaşlara erişinceye kadar...   <br/><br/>caz, işte bu lanet kafa <i>düzleme</i> sürecini <br/>tersine döndürme sanatıdır, babalık! <br/>herkesi jam sessiona, <br/>Tanrının büyük hayatına, <br/>Tanrının büyük performansına, <br/>yüzde yüz kendi sesiyle, <br/>isterse kendi anadiliyle, <br/>kendi doğaçlamalarıyla, <br/>kendi çığlıkları, kendi mızırdanmaları, <br/>kendi <i>inci</i>leri, aforizmaları <br/>ya da deli saçmalarıyla katılmaya, <br/>şenliğe <i>kendi kafasına göre</i> <i>takılmaya</i> <br/>çağırma sanatı!   <br/><br/>ve bu toplu doğaçlamaya katılan herkesin, <br/>ama herkesin Sokrates yahut Meryem Ana <br/>yahut Meryem oğlu İsa olmaya, <br/>Assisli François, İkonialı Celalettin, <br/>Tolstoy, <b>Ho Chi Minh</b>, Mahatma Gandi, <br/>yahut dünyanın bilmem hangi ucunda <br/>oturur durur bir Budha efendi, hodja efendi, <br/>Charlie Parker, Betty Davis, Dizzy Gillespie <br/>yahut bunların hepsi... <br/>bunların hepsini birden olmaya <br/>bal gibi hakkı olduğunu <br/>haykırma sanatı. <b><br/> </b> <br/>ve bunlardan birini, <br/>yahut sırayla her birini, <br/>yahut hepsini, hepsini aynı anda <br/>içine almanın, yüreğin sesine katmanın <br/>yollarını, hazlarını, ekstazlarını <br/>keşfetme sanatı...   <br/><br/>caz budur, babalık, caz bu! <br/>  <br/>25 Ekim 2010 <b><i><br/>Cazın Irmakları</i></b> <b>Kitabı<i></i></b><b><br/><br/>cahitkoytak@gmail.com</b></div>

Kaynak: [taraf.com.tr](http://www.taraf.com.tr:80/cahit-koytak/makale-cazin-tanimlari-ii.htm), [web.archive.org (arşiv bağlantısı)](http://web.archive.org/web/20101110060637/http://www.taraf.com.tr:80/cahit-koytak/makale-cazin-tanimlari-ii.htm)
# Münzevinin Aynaları

*Cahit Koytak 15.11.2010*

<div class="yazi"><b><i>XXI</i></b>   <br/><br/>dua mı etmek istiyorsun, a ruhum, <br/>a kuzum, a beyaz farecik, <br/>dua mı etmek istiyorsun, <br/>bir şey mi isteyeceksin O’ndan? <br/>bak, bunun için O’na <br/>dalkavukluk yapman gerekmez.   <br/><br/>O’na dil dökmen –şöylesin, böylesin falan- <br/>pohpohlamaya kalkman gerekmez. <br/>O’nunla konuş, yalnızca konuş <br/>ve boynunu eğip bükmeden <br/>O’ndan açıkça iste, ne isteyeceksen!   <br/><br/>O’nun yüceliğini, cömertliğini, merhametini <br/>hatırında tutman ve yinelemen elbette iyi, <br/>ama bu bilgi, O’na değil, <br/>sadece ve sadece sana gerekli.   <br/><br/>dostça şeyler söylemen yeter O’na; <br/>bir kamp ateşinin başında, <br/>bir yol arkadaşına söylenebilecek, <br/>belki biraz buruk, çekingen, <br/>biraz kederli şeyler mesela... <br/>bu yeter, bence, bu yeter O’na, <br/>O çok yalnız çünkü, çok yalnız, <br/>senden kat kat fazla, senden <br/>dünyalar kadar fazla...   <br/><br/>neyi ki çok istiyorsan, dilini eğip bükmeden <br/>ona geç hemen, O’na bunu söyle! <br/>neyi ki yapmak istiyor ve yapamıyorsan, <br/>neyi olmak istiyor ve olamıyorsan, <br/>neye inanmak istiyor ve inanamıyorsan bir türlü <br/>–bak, bu önemli-ona geç hemen,   <br/><br/>bunları aç O’na, bunları paylaş O’nunla! <br/>bunları iste O’ndan! <br/>çünkü bunların hepsi O, <br/>bunların hepsi O’nda, <br/>bunların hepsi O’ndan!   <b><i><br/><br/>XXII</i></b>   <br/><br/>gençken kulaklarımızı, gözlerimizi <br/>açık tutmamız yetiyordu, a ruhum, <br/>a kuzum, a beyaz farecik, <br/>çünkü gönlümüz kendiliğinden açıktı zaten.   <br/><br/>yaşlandık ve kulaklarımız ağırlaştı, <br/>ayırt edemez olduk, <br/>derinden derine işittiğimiz ses <br/>bahçede öten çavuşkuşunun mu sesi, <br/>sazın dudağında sabah rüzgârının mı? <br/>yoksa dilini yeni yeni sökmeye başladığımız <br/>Tanrının mı sesi?   <br/><br/>yaşlandık ve gözlerimiz pustan <br/>ayırt edemez oldu, <br/>O, bir mi, üç mü, kırk mı, <br/>yoksa, o güzeller güzelinin yüzü <br/>bütün öteki yüzlere dağılmış da, <br/>sayılara, sıfatlara, ilimlere ve âlemlere <br/>sığmayacak kadar çok mu?   <br/><br/>4 Kasım 2010 <b><i><br/>Şen Maneviyat</i> Kitabı</b><b><br/><br/>cahitkoytak@gmail.com</b></div>

Kaynak: [taraf.com.tr](http://www.taraf.com.tr:80/cahit-koytak/makale-munzevinin-aynalari.htm), [web.archive.org (arşiv bağlantısı)](http://web.archive.org/web/20101117132326/http://www.taraf.com.tr:80/cahit-koytak/makale-munzevinin-aynalari.htm)
# Melankoli

*Cahit Koytak 29.11.2010*

<div class="yazi"><p>I   <br/>otlar da melankolik, yürüme pistinde bugün, <br/>papatyalar da, siklamenler de...   <br/><br/>“sessiz bir tanrının ayak izleriyiz biz, <br/>ruhtan ruha trapez yapan.” <br/>der gibi rüzgârda salınıyorlar   <br/><br/>“olup bitene sessiz kalmanın simgeleriyiz, <br/>solup gidinceye kadar sessiz kalmanın, <br/>rengârenk sessiz kalmanın simgeleri...   <br/><br/>ve kuşkusuz, rengârenk ıstırabın, <br/>biz de senin gibi, şair kardeş!”   <br/><br/>II   <br/>içinizde, bir ateş çukurunun kıyısında <br/>yayılmış yatan, iri mi iri, besili mi besili <br/>ve yüzü tıpatıp size benzeyen <br/>isli duman rengi bir kedi, bu <i>melankoli</i>.   <br/><br/>kendinize, öteki insanlara, hayata dair <br/>ot gibi dayanıksız fikirlerinizi, <br/>duygularınızı vesair, daha doğar doğmaz <br/>havada kapıp yutarken azgın alevler,   <br/><br/>kuyruğunu sallayıp duruyor, bu sizin kedi, <br/>zevkten dört köşe, <br/>öyle ıslık çalarak <br/>parmağında zincir sallıyormuş gibi...   <br/><br/>bakın bakın, şimdi de, “oo, ne âlâ, <br/>ne âlâ, bu fikir de, bu ümit de <br/>işte yem oluyor ateşe!” diye sırıtarak <br/>kuyruğunu pat pat vuruyor döşemeye.   <br/><br/>***</p>
<h4>Gemi Toz Çıkarır Mı </h4>
<p>“<i>gemi toz çıkarır mı, </i><i><br/>arkasında toz bırakır mı gemi?”</i> <br/>böyle matrak ama aslında tehlikeli <br/>sorular sormayı öğreniyor insan, <br/>aklıyla arasına baş döndüren bir irtifa <br/>koymaya alışınca. <br/>ve şöyle cevap vermesini, bu soruya:   <br/><br/>“gemi de geçip gider, a ruhum, <br/>a kuzum, a beyaz farecik, <br/>gemi de geçip gider ve insanın içinde <br/>elbette bir miktar toz bırakır, <br/>geçip giden her şey gibi.   <br/><br/>emin olmak istiyorsan, <br/>parmağının ucuyla dokun <br/>ya da üfle, göreceksin, <br/>kıyıdakilerden birine, <br/>birinin omzuna, yüzüne, içine...   <br/><br/>ya da kendi içine, kendi hayatına, <br/>yazdıklarına çizdiklerine <br/>parmağının ucuyla dokun, <br/>dokun ya da üfle, göreceksin, <br/>toz çıkarır mı, arkasında toz bırakır mı gemi!   <br/><br/>24 Kasım 2010 <b><i><br/>Münzevinin Aynaları</i></b> <b>Kitabı</b><b><br/><br/>cahitkoytak@gmail.com</b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20101130082526/http://taraf.com.tr/cahit-koytak/makale-melankoli.htm)
# ‘WikiLeaks’ Ya da Yitik Bellek

*Cahit Koytak 06.12.2010*

<div class="yazi"><p>Zeus’un, belleğini yitirdiği şayiası <br/>inince ovaya Olimpos’tan <br/>İyonya’nın bütün küçük şairleri, <br/>anıtmezarlar için <br/>ölümün kendisi kadar yavan, <br/>ruhsuz kitabeler düzdürmeyi bırakıp <br/>sokaklara dağıldılar, <br/>insanların arasına, <br/>çarşılara, tapınaklara, <br/>dağlara bayırlara, denizin kıyısına...   <br/><br/>ve oralarda yoklamadıkları ağız, <br/>aramadıkları mağara, <br/>kaldırıp altına bakmadıkları taş, <br/>ağaç kovuğu kalmadı, <br/><br/>sormadıkları yolcu, hancı, çoban; <br/>sözlerine, sabuklamalarına <br/>kulak kabartmadıkları kâhin, <br/>meczup, âşık, çocuk...   <br/><br/>bu kalem efendilerinden kimi, <br/>Zeus’un yitik belleğini bulup, <br/>o bitmez tükenmez hazineden, <br/>büyük, çok büyük, <br/>Homeros’unkiler kadar görkemli <br/>şiirler çıkarmak için yaptı bunu;   <br/><br/>kimi de (hatta çoğu) öğrenmek için, <br/>Krezüs’ün –sahneye Pers Kralı Kiros <br/>kılığında giren kaderle <br/>tutuşmadan önce büyük güreşe- <br/>sandıklar dolusu altını, gümüşü, <br/>o dillere destan hazinesini <br/>gömdüğü yeri...   <br/><br/>***<br/></p>
<h4>Bütün Kuşlar Havaya!  </h4>
<p>bir gün bu kafesin kapısı açılacak <br/>ve bir tek kuş değil, a ruhum, <br/>a kuzum, a beyaz fare, <br/>bir tek kuş, bir tek fare değil, <br/>bütün kuşlar uçacak, bütün fareler, <br/>bört böcek, şeytan, melek, <br/>ne varsa içimizde, ne olmuş, ne ölmüş, <br/>geriye ne kalmışsa...   <br/><br/>ama, asıl öteki kafesin kapısı, <br/>o sonsuz büyük kafesin kapısı, <br/>dışarıdan, bizim içimize doğru <br/>gıcırdayarak açılacak bir gün. <br/><br/>rüzgârlar dolacak içimize o zaman, <br/>bulutlar, yağmurlar doluşacak, <br/>otlar, ağaçlar, çiçekler, <br/>dağ, bayır, bağ, bahçe, gök...   <br/><br/>varlık ve onun belleğinde ne varsa, <br/>şiir, dua, ezgi, <br/>yitirilmiş dostluklar, <i><br/>yitirilmiş zaman</i>, <br/>unutulmuş temalar, <br/>aşk, özgürlük, iman, erinç...   <br/><br/>1 Aralık 2010 <br/><b><i>Günü Gününe </i>Kitabı<br/><br/></b><b>cahitkoytak@gmail.com</b></p></div>

Kaynak: [taraf.com.tr](http://www.taraf.com.tr:80/cahit-koytak/makale-wikileaks-ya-da-yitik-bellek.htm), [web.archive.org (arşiv bağlantısı)](http://web.archive.org/web/20101209152259/http://www.taraf.com.tr:80/cahit-koytak/makale-wikileaks-ya-da-yitik-bellek.htm)
# Küçük Akıl & Büyük Akıl

*Cahit Koytak 13.12.2010*

<div class="yazi"><p><i>Küçük akıl</i>, yaranmak için efendisine <br/>Bahçe kapısının önünden <br/>Kimseyi boş geçirmiyor; <br/>Hırlıyor gelene geçene, <br/>Havlıyor düz bakana da, yan bakana da.   <i><br/><br/>Büyük akıl</i>sa, bahçıvan olmayı koymuş aklına, <br/>O da bahçe kapısından kimseyi boş geçirmiyor, ama, <br/>Ekmek isteyene ekmek, su isteyene su, <br/>Meyve isteyene meyve, çiçek isteyene çiçek <br/>Uzatmak için yapıyor bunu.   <br/><br/>Böyle böyle, ağaçta gölgelik ve cömertlik <br/>Olmayı öğrenecek, büyük akıl;<br/>Meyvede tazelik, çiçekte renk, koku, biçim, <br/>Ekmekte lezzet ve bolluk, <br/>Suda serinlik...   <br/><br/>Böyle böyle, <i>büyük akıl olma</i>yı aşıp <i><br/>Büyük sanat</i> olmayı öğrenecek: <br/>Kuş yerine kuş katarı olmayı, <br/>At yerine, atı çeken uzaklık, derinlik, <br/>Gül yerine, gül bahçesi, gül tufanı...   <br/><br/>22 temmuz 2009 <b><i><br/>Yeni Başlayanlar İçin Metafizik</i></b> <b>Kitabı</b>   <br/><br/>***   </p>
<h4>Yalnızlığın Türleri </h4>
<p>kendi kendine kaldıkça, yalnızlaştıkça insan, <br/>a ruhum, a kuzum, a beyaz farecik, <br/>kendi kendine konuşmaya, <br/>gülmeye, ağlamaya alışıyor.   <br/><br/>ve giderek önce iki, <br/>sonra üç, sonra beş, sonra yedi, <br/>sonra daha çok, daha çok <br/>insana bölünüyor, <br/>  <br/>bölünüyor, bölünüyor <br/>ve zamanla odaları dolduruyor, <br/>sonra sokakları, <br/>sonra gecesi, gündüzüyle bütün bir şehri...   <br/><br/>apayrı bir hayat zenginliği <br/>ve apayrı bir sanat sayılmaz mı bu <br/>sence de, GüzelSözlerinCini, <br/>ne dersin, a ruhum, a kuzum, a beyaz farecik?   <br/><br/>***   </p>
<h4>Yunuslar </h4>
<p>ah işte, sonunda bu da oldu! <br/>yunuslar geçiyor <br/>penceremin önünden! <br/>  <br/>bir keresinde turnalar geçmişti, <br/>bir keresinde de yaban kazları... <br/>rüya sanmıştım.   <br/><br/>şimdi de meneviş bakışlı <br/>yunuslar geçiyor! <br/>ne oluyoruz, yazdıklarım ses mi getirdi,   <br/><br/>kabul mü gördü dağın öteki yüzünde, <br/>ayın öteki yüzünde? <br/>gerçekten, neler oluyor?   <br/><br/>4 Aralık 2010 <b><i><br/>Münzevinin Aynaları</i></b> <b>Kitabı</b><b><br/><br/>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-kucuk-akil-buyuk-akil.htm), [web.archive.org (arşiv bağlantısı)](http://web.archive.org/web/20130624070724/http://www.taraf.com.tr/cahit-koytak/makale-kucuk-akil-buyuk-akil.htm)
# Ölüm Üzerine Tezler

*Cahit Koytak 20.12.2010*

<div class="yazi">ıv   <i><br/><br/>“demek istiyorum ki</i>,<i> demek istiyorum ki,</i> <i><br/>bakın, demek istiyorum ki...”</i> <br/>bu olağan söz dizimi, bu saman tadında replik <br/>ağzına kadar doldurabilir pekâla <br/>tuğla kalınlığında bir şiir kitabını!   <br/><br/>öyle bir kitap ki, hiçbir şey anlatmıyor, <br/>hiçbir şey anlatmıyor, ama <br/>okundukça, insanı, adına <i>akıl</i> denen <br/>o beyaz balinanın karnından <br/>kulaç kulaç çekip geri alıyor sanki;<br/><br/>öyle bir kitap ki, sayfaları arasında <i>hakikat</i>, <br/>rüzgârın dudağında kum tepeleri gibi, <br/>bugün burada, yarın bir minare boyu ötede, <br/>öbür gün kırk kapı sizden ve her şeyden içerde... <i><br/>“yani demek istiyorum ki, demek istiyorum ki,</i> <i> </i> <i><br/><br/>şunu demek istiyorum ki...” </i>sözü <br/>yinelendikçe, yinelendikçe, tuhaf, <br/>tuz gibi eriyip tat oluyor <i>Düşünce,</i> <br/>sözcüklerle kurulan oyunun içinde de, <br/>sözcüklerle bozulan büyünün içinde de,   <br/><br/>insanın demek istediklerinde de, <br/>demek istemediklerinde de. <br/>bununla ne demek istiyorum, peki, <i><br/>şunu demek istiyorum ki, şunu:</i> <br/>ölüm geceyi sever, geceyi ve düşünceyi...   <br/><br/>v   <br/><br/>ölüm geceyi sever, geceyi ve düşünceyi... <br/>ölümü düşünmezsen, kederle düğüm düğüm, <br/>şöyle tavşan kanı gibi demli, <br/>şöyle gece gibi lacivert <br/>düşünmezsen ölümü,   <br/><br/>kaçarsan, dosdoğru gözünün içine bakmaktan onun, <br/>kaçarsan öyle yan yan ve yenilmiş, <br/>yengeçler gibi, <br/>basit, ruhsuz bir makine olup çıkarsın, <br/>içten içe ölümle kemirilen...   <br/><br/>“altmış yaşının buralara, <br/>bu soğuk, ıssız tepelere nasıl <br/>ve ne zaman tırmandım, inanamıyorum! <br/>nerde dağcı botlarım, <br/>tırmanma halatlarım benim?”   <br/><br/>diye sor bakalım kendine, <br/>sor bakalım ve başla hadi <br/>bir yerden akıl erdirmeye sen de <br/>ve tırmanmaya büyük dağcılar gibi <br/>ölümü düşünmenin akıl ermez tepelerine!<br/><br/><b><i>Yeni Başlayan İçin Metafizik</i></b><i> </i><b>Kitabı<br/><br/></b><b>cahitkoytak@gmail.com</b>
</div>

Kaynak: [taraf.com.tr](http://www.taraf.com.tr/cahit-koytak/makale-olum-uzerine-tezler.htm), [web.archive.org (arşiv bağlantısı)](http://web.archive.org/web/20130624060631/http://www.taraf.com.tr/cahit-koytak/makale-olum-uzerine-tezler.htm)
# ‘Varlık ve Zaman’

*Cahit Koytak 27.12.2010*

<div class="yazi"><p><i>Zaman</i>, diyoruz ona, <br/>Tanrının soluğu o <br/>ve Tanrı üflüyor şeylerin içine onu; <br/>otlara, kamışlara, taşlara, ağaçlara; <br/>bulutlara, yıldızlara, <br/>tenlere, hayatlara, insanın çamuruna, <br/>kemiklerinin tozuna...<br/><br/><i>Varlık</i>, diyoruz ona <br/>biçimleri var onun, kılıkları var, <br/>zırhları, miğferleri, yüzleri, maskeleri <br/>ve irili ufaklı av tulumları...   <br/><br/>doldurur onları, bizim için Tanrı, <br/>oyunun türüne göre, <br/>şiirle yahut terörle.   <br/><br/><i>Varlık </i>ve<i> Zaman</i>... <br/>biri yaratıcı rüzgârın dudağı, <br/>öteki, o dudağın ıslaklığı, <br/>sıcaklığı, uğultusu...   <br/><br/>o rüzgârla gelip geçeriz <br/>bağların bahçelerin kıyısından, <br/>evlerden, sokaklardan, <br/>rüyaların, oyunların içinden...   <br/><br/><b><i>Yeni Başlayanlar İçin Metafizik</i></b> <b>Kitabı</b>   <br/><br/>***   <br/></p>
<h4>Yerde, Gökte, Her yerde</h4>
<p>Kendi içinde arıyorsun Tanrını <br/>Ve her aklına geldiğinde <br/>Kalbinin üzerinde <br/>Hissetmek istiyorsun <br/>O’nun elini, öyle değil mi? <br/>  <br/>Bu güzel, bu iyi <br/>Ve Tanrı’dan başlayan bir varoluşa, <br/>Ucu bucağı olmayan bir <i>kendiliğe</i> <br/>Ulaşmak için tutulabilecek en kestirme <br/>Yollardan biri... Ama, sadece biri.   <br/><br/>Peki, O’nu bir başkasının içinde <br/>Aramayı hiç denedin mi? <br/>Annenin, babanın, kardeşlerinin, <br/>Bir komşunun, bir yoldaşının, <br/>Bir dostunun ya da düşmanının içinde?   <br/><br/>Bir yoksulun, bir evsizin, <br/>Bir çocuğun ya da delinin, <br/>Bir hırsızın, katilin ya da sapığın içinde <br/>Aramayı denedin mi hiç, <br/>Yaptığın oldu mu bunu?   <br/><br/>Ve böylece, hissettiğin, <br/>O’nun senin ya da ötekilerin içinde değil, <br/>Fakat asıl senin, benim, onun <br/>Ve bütün ötekilerin, herkesin, hepimizin <br/>O’nun içinde olduğumuzu?   <br/><br/>Ve dolaşıp durduğumuzu kılcallarında, <br/>Kalbine erişmek, oradan ciğerlerine, beynine <br/>Ve arınmış kan, tazelenmiş düşünce gibi <br/>Dağılmak için her an yeniden, yeniden <br/>Yere, göğe, kurda kuşa, büyük bütüne?   <br/><br/><b><i>Şen Maneviyat</i></b> <b>Kitabı</b> <br/><br/><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-varlik-ve-zaman.htm), [web.archive.org (arşiv bağlantısı)](http://web.archive.org/web/20130624034632/http://www.taraf.com.tr/cahit-koytak/makale-varlik-ve-zaman.htm)
# Cazın Bileşimi

*Cahit Koytak 03.01.2011*

<div class="yazi"><b>I</b> <br/>“Caz melezdir, diyor,<br/>                       GüzelSözlerinCini, <br/>“Caz melezdir, efendimiz, <br/>Siyah seslerle beyaz seslerin <br/>         çocuğudur caz; <br/>Siyah esinlerle beyaz esinlerin, <br/>Siyah yazgıyla beyaz yazgının...   <br/><br/>En güzel, en açık örnektir caz, <br/>En güzel, en diri, en renkli <br/>         döllerin, ancak, <br/>Irkların, zevklerin ve aşkların <br/>         karışımından doğduğuna   <br/><br/>Ve en içten, en yalın, <br/>         en makbul duaların da, <br/>En parlak küfürlerin de, <br/>         <i>melez</i> olduğuna...”   <b><br/><br/>II </b><br/>Bölebilirsin cazla <br/>En büyük kederleri bile <br/>En küçük ölçülere, <br/>En kesik ritimlere.   <br/><br/>Ve böylece dağıtabilirsin onu <br/>Yoldan geçenlere, öteki yalnızlara, <br/>Kurda kuşa, yıldızlara, <br/>Meleklere ve şeytanlara...   <br/><br/>Kesebilir, kırpabilirsin cazla <br/>Akıp giden <i>Zaman</i>’ın kendisini, <br/>Ayırabilirsin onu atomlarına, <br/>Yahut tüylerini yolabilirsin onun:   <br/><br/>Artık bir avuç toz ya da tüydür zaman, <br/>Üfleyebilirsin <i>Yazgı</i>’nın yüzüne onu. <br/>Biraz cesaret ve caz yeter buna, <br/>Biraz cesaret ve caz...   <br/><br/>Ve ağlatamaz artık seni, <br/>Aşk dışında bir şeyle ağlatamaz; <br/>Yahut oturur yolun kıyısına, <br/>Başı omzunda, seninle birlikte ağlar.   <br/><br/>10 Mayıs 2010   <b><br/><br/>III</b> <br/>Kötünün iyiyle uyumunu anlatır caz, <br/>Toprağın insanla, <br/>Bilginin saflıkla uyumunu <br/>Büyük hayatta ve büyük sanatta.   <br/><br/>Niçin acı çektiğini anlatabilirsin <br/>Tek sözcük kullanmadan, cazla; <br/>Niçin insanlardan kaçtığını, <br/>Niçin tapınağın yoluyla <br/>Meyhanenin yolunu <br/>Karıştırdığını birbirine...   <br/><br/>Ne var ne yok, içini dökebilir, <br/>Öykünü anlatabilirsin cazla <br/>Ağaca, taşa, suya, <br/>İnsana, meleğe, Tanrı’ya...   <br/><br/>1 Ocak 2011 <b><i><br/><br/>Cazın Irmaklar </i>Kitabı</b><b><br/><br/>cahitkoytak@gmail.com</b>
</div>

Kaynak: [taraf.com.tr](http://www.taraf.com.tr/cahit-koytak/makale-cazin-bilesimi.htm), [web.archive.org (arşiv bağlantısı)](http://web.archive.org/web/20130624055259/http://www.taraf.com.tr/cahit-koytak/makale-cazin-bilesimi.htm)
# Cazın Ermişleri: ‘Torba Ağız’, Louis Armstrong

*Cahit Koytak 10.01.2011*

<div class="yazi">Boğuk, titrek ve hırıltılı bir sesle <br/>                                        söylerken şarkısını, <br/>Cazın ve bluesun babası diyor ki insanlığa: <br/>“Bak insanlık, bak babalık, <br/>Siyah olsun, beyaz olsun, insan gönlü, <br/>Sokağa bırakılmış bir gazete kâğıdı gibi<br/>                                        rüzgârın kanadında <br/>Böyle boğuk, hazin, hırıltılı bir sesle <br/>Dolaşabilir dünyayı, dolaşabilir <br/>Ve senin kapından da geçebilir, babalık, <br/>Kulağının dibinden, senin hikâyenin içinden, <br/>Buruşuk bir gazete kâğıdı gibi <br/>İşte böyle, işte böyle, boğuk, hazin <br/>Ve hırıltılı bir sesle...   <br/><br/>Bütün hikâyeleri tek tek ve iç içe, <br/>Hepsini aynı anda, <br/>Bütün gönül yaralarını, acıları, sitemleri, <br/>Anlatabilir, anlatmak isteyebilir sana; <br/>Ama saçıp dökmeden hiçbirini <br/>Saçıp dökmeden ortalığa, <br/>Yükünü indirmeden kimsenin kapısına, <br/>Sadece bir bardak su ister gibi hani, <br/>Okuyup geçebilir repliğini, <br/>İşte böyle, işte böyle boğuk, titrek <br/>Ve hırıltılı bir sesle;   <br/><br/>Bu senin de şarkın, ey insanlık, <br/>Bu senin de yazgın, babalık, <br/>Bu senin de yaran, tatlı tatlı kanayan, <br/>Bunlar senin de haykırmak <br/>Ya da rüzgâra fısıldamak istediğin, <br/>Dünyadaki herkesle, her yürek sahibiyle <br/>Paylaşmak istediğin şeyler, <br/>İşte böyle, işte böyle, işte böyle <br/>Boğuk, içrek ve hırıltılı bir sesle... <br/><br/>Bu senin de uçuşun olabilir, <br/>Bu senin de kalkışın ve konuşun daldan dala, <br/>Bu senin de kapını, pencereni dayayıp <br/>                                                            ardına kadar, <br/>İçerde ne kadar saka, serçe, üveyik, <br/>Ne kadar bülbül ve çayırkuşu varsa <br/>Gökyüzüne salışın olabilir, <br/>Onlarla gökyüzüne tırmanışın senin de, <br/>İşte böyle, işte böyle, boğuk, esrik, <br/>Ve hırıltılı bir sesle.   <br/><br/>Ah bu yürek, bu yürek yüzyıl uyuduktan sonra, <br/>Belki üç, belki beş yüzyıl uyuduktan sonra <br/>Uyanır bir mağarada, <br/>Kendi hayatından, kendi şarkısından <br/>                         yüzyıllarca uzakta bir mağarada, <br/>Bir başka göğüste, bir başka hayata... <br/>Ya bir siyahta, ya bir beyazda, ya bir melezde, <br/>Ama mutlaka bir şairde, <br/>İşte böyle, işte böyle, boğuk, esrik, doğurgan <br/>Ve hırıltılı bir sesle...   <br/><br/>Ve yine yalnız kendi şarkısını değil, <br/>Yalnız kendi içinden geçenleri değil, <br/>İnsanların tek tek bütün şarkılarını, <br/>İnsanların tek tek bütün yürek vuruşlarını <br/>Yaşanmış, yaşanan, yaşanacak olan <br/>                                                     bütün öykülerini <br/>İç içe anlatmaya başlar, iç içe, <br/>İşte böyle, işte böyle çığırır, <br/>Böyle boğuk ve hazin, <br/>Böyle esrik - genizden <br/>Hırıltılı bir sesle...   <br/><br/>14 Mayıs 2010 <br/><br/><b><i>Cazın Irmakları</i></b> <b>Kitabı</b> <br/><br/><b>cahitkoytak@gmail.com</b>
</div>

Kaynak: [taraf.com.tr](http://www.taraf.com.tr/cahit-koytak/makale-cazin-ermisleri-torba-agiz-louis-armstrong.htm), [web.archive.org (arşiv bağlantısı)](http://web.archive.org/web/20130624034845/http://www.taraf.com.tr/cahit-koytak/makale-cazin-ermisleri-torba-agiz-louis-armstrong.htm)
# Saxophone Quartet

*Cahit Koytak 17.01.2011*

<div class="yazi"><p>Cazın Napolyon’u kimdir diye soracak olsanız, <br/>Cennette, siyasetçilere ayrılan has bahçede <br/>Bütün ağaçlar elini kaldırır, <br/>“Benim, ben, ben, ben!” <br/>Diye bağırır bir ağızdan.   <br/><br/>Cazın Eflatun’u kimdir diye soracak olursanız <br/>Cennette, felsefe cıngılında <br/>Primatların hepsi elini kaldırır, <br/>“Benim, ben, ben, ben!” <br/>Diye bağırır bir ağızdan.   <br/><br/>Oysa bu Napolyonların da, <br/>Eflatunların da yüzde doksan dokuzu <br/>Ne nota okumasını bilir, <br/>Ne de elini sürmüştür hayatta <br/>Herhangi bir enstrümana.   <br/><br/>Bu lafı duymuş gibi, elinde kalaşnikofu <br/>Sallana sallana, bir zamanların caz gladyatörü <br/>Che Guevera çıkar gelir insanın aklına. <br/>Ve orman muhafazasından iki sansar <br/>Hemen önünü keser Che’nin:   <br/><br/>– “Böyle nereden, yoldaş? Ve bu elindeki ne?” <br/>– “Cehennemdeki caz festivalinden dönüyorum; <br/>Elimdeki de İspanyol gitarı.” <br/>– “Çal da görelim bre, <br/>Çal da görelim mereti!”   <br/><br/>Ornette Coleman’ın <i>At The Golden Circle</i> <br/>İsimli parçasından girerek, kendine göre <br/>Bir doğaçlama yapar Che <br/>Tıngırdatarak, yumuşak, serin,   Sarhoş bir <i>sound</i>la kalaşnikofu.   <br/><br/>Che bitirince, ağacın birinde, bir yuvada <br/>Bir yumurta delinir ve içinden, <br/>– “Caz için aradığınız virtüöz benim!” <br/>Diyerek kim çıksa beğenirsiniz! <br/>Matematikçi Georg Cantor!   <br/><br/>“Aynı anda aklımla soprano saksafon, <br/>Kalbimle tenor saksafon, <br/>Ruhumla alto saksafon, <br/>Dilimle de bariton saks sesi çıkarırım!” <br/>Diye sürdürür viyaklamayı,   <br/><br/>“Ve isterseniz bu harika dörtlüyle <br/>Tüm rasyonel sayıları ondalıklarıyla birlikte <i><br/>Sonsuzun ötesi</i>ne kadar, hem baştan sona, <br/>Hem sondan başa, teklemeden, <br/>Ritmik bir sayımla geçebilirim.   <br/></p>
<p>Bunu yaparken de, aşkları, acıları, <br/>Dehası ve aptallıklarıyla insanlığın <br/>Uzun yol hikâyesini <br/>Matematiğin dokunaklı diliyle <br/>Baştan sona anlatabilirim size.”   <br/><br/>26 Mayıs 2010 <br/><b><i>Cazın Irmakları</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-saxophone-quartet.htm), [web.archive.org (arşiv bağlantısı)](http://web.archive.org/web/20130624060519/http://www.taraf.com.tr/cahit-koytak/makale-saxophone-quartet.htm)
# Doğaçlama

*Cahit Koytak 24.01.2011*

<div class="yazi"><p>Kuşlara da, <i>taşlara</i> da dokunmayın, <br/>Onların bir suçu yok! <br/>Onlar mı ağırlaştırıyor yükünüzü?   <br/><br/>Ağaçlara dokunmayın, <br/>Onların bir suçu yok! <br/>Onlar mı daraltıyor içinizi?   <br/><br/>Rüzgârlara dokunmayın, <br/>Onların bir suçu yok! <br/>Onlar mı savuruyor ümitlerinizi? <br/><br/>Bulutlara dokunmayın, <br/>Onların bir suçu yok! <br/>Onlar mı karartıyor gönlünüzü? <br/><br/>Yağmurlara dokunmayın, <br/>Onların bir suçu yok! <br/>Onlar mı eritiyor ömrünüzü?   <br/><br/>Derelere, ırmaklara dokunmayın, <br/>Onların bir suçu yok! <br/>Onlar mı alıp götürüyor gençliğinizi?   <br/><br/>Çocuklara dokunmayın, <br/>Duvara <i>taş atan çocuklara, </i><br/>Körlüğe pankart açan gençlere,   <br/><br/>Devletin omuzlarına tırmanan <br/>Ve sağır kulağına onun <br/>Bağıran çağıran kızlara, kızanlara   <br/><br/>Dokunmayın, dokunmayın, sakın ha! <br/>Onların bir suçu yok! <br/>Onlar mı hatırlatıyor size yaşınızı?   <br/><br/>Meleklere dokunmayın, <br/>Kitaplara dokunmayın, <br/>Şarkılara dokunmayın!   <br/><br/>Yo, yo, <i>yontulara </i>da dokunmayın! <br/>Onların da suçu yok, <br/>Onların da suçu yok!   <br/><br/>Onlar mı haykırıyor yüzünüze, <br/>–Öyle ne alkış, ne ıslık- <br/>Tanrı olmadığınızı?   <br/><br/>***   <br/></p>
<h4>Bir Sözcük: ‘Hanif’   </h4>
<p>Aklıyla da, kalbiyle de <br/>Hayata da, ölüme de aşktan başka <br/>    Bir çare bulamayan;   <br/><br/>Rab’dan maada <i>padişah</i> tanımayan; <br/>Gönlü, arzın tamamından daha küçük, <br/>    Daha tenha mabetlere sığmayan;   <br/><br/>İyiliği, onuru, bolluğu herkes için, <br/>Beyazı, renklisi, sofusu, gâvuruyla <br/>    Her kul için isteyen;   <br/><br/>Göğün de, yerin de kapısını grevle, <br/>Olmadı, omuzla, balyozla zorlayan, <br/>    Olmadı, kundaklayan,   <br/><br/>O da olmadı, cehennemden cennete <br/>Kazmayla, kürekle, iğneyle, şiirle <br/>    Nas için tünel kazan, kuyu kazan...   <br/><br/>23 Ocak 2011 <b><i><br/>Yoksullar İçin Tezler </i></b><b>Kitabı</b><b><br/><br/>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-dogaclama.htm), [web.archive.org (arşiv bağlantısı)](http://web.archive.org/web/20130624060409/http://www.taraf.com.tr/cahit-koytak/makale-dogaclama.htm)
# Şiir Dediğin

*Cahit Koytak 31.01.2011*

<div class="yazi"><b>I </b><br/>şiir dediğin, ruhun sığdığı her yere sığar, <br/>suyun aktığı her yöne akar...   <br/><br/>tüylerinizi okşar, derinizi yakar; <br/>beyazsanız zenciyi, <br/>zenciyseniz beyaz adamı dener <br/>yüzünüzde ya da ruhunuzda.   <br/><br/>geçmiş, şimdi ve gelecek arasında <br/>çerçi gibi dolaşır, <br/>gezgin otacı gibi...   <br/><br/>tazı gibi koşar, arı gibi sızlanır, <br/>tavşan gibi bazen dağa yokuşa koşar.   <br/><br/>takarsa kafasına <br/>savunur kanının son damlasına kadar <br/>                        haremi ve hilafeti <br/>ve ayakta tutar hüzün imparatorluğunu, <br/>ayakta alkışlatır kendini ölülere;   <br/><br/>günü gelince de yorulur her ölümlü gibi <br/>pıhtılaşır ve donar; <br/>o zaman da buzdan bir şehir olur <br/>ve felsefeyi de dondurur <br/>                                  karnında sözcüklerin.   <br/><br/>ve o baktığında gözünüzün içine <br/>siz, “ben şiirden anlamam, <br/>ben şiirden anlamam!” <br/>diyerek gözlerinizi kaçırsanız bile   <br/><br/>o, hiçbir şey bulamasa sizin için yapacak, <br/>kar olur yağar bir gün <br/>                                    kabrinizin üstüne.   <b><br/><br/>II</b> <br/>aklıma gelince yepyeni bir düşünce, <br/>başından yada kuyruğundan, <br/>artık neresi rast gelirse, <br/>yakaladığım gibi kapatıyorum hemen <br/>cam kavanozuma onu. <br/><br/>daha girer girmez oraya, <br/>ona aç kurt gibi saldıran <br/>kartlaşmış fikirlerle, kurtlanmış formüllerle <br/>baş etmeyi becerir canlı kalabilirse eğer, <br/>günü gelince çıkarıverip ordan <br/>ekiyorum güzelce <br/>ya yerin bir köşeciğine onu, <br/>ya göğün bir köşeciğine, <br/>ya da ruhun bir köşeciğine.   <br/><br/>bir tür bahçıvanlık sanatı <br/>bütün sanatlar gibi <br/>                               bu benim yaptığım da.   <br/><br/>14 Mayıs 2009 <b><i><br/>Kitabını Arayan Şiirler</i> Kitabı</b><b><br/><br/>cahitkoytak@gmail.com</b>
</div>

Kaynak: [taraf.com.tr](http://www.taraf.com.tr/cahit-koytak/makale-siir-dedigin.htm), [web.archive.org (arşiv bağlantısı)](http://web.archive.org/web/20130624005045/http://www.taraf.com.tr/cahit-koytak/makale-siir-dedigin.htm)
# Caz Session Yahut ‘Gül İhtilali’

*Cahit Koytak 04.02.2011*

<div class="yazi">Balıkçı, oduncu, bileyci, çoban, <br/>Demirci, tornacı, debbağ, bahçıvan, <br/>Kavaf, terzi, marangoz, bezzaz, <br/>Amele, öğretmen, öğrenci, lümpen, <br/>Davulcu, zurnacı, kudümcü, neyzen <br/>Ve klarnet ve trompet, kornet, saksafon...   <br/><br/>Göğe merdiven dayayan meslekler bunlar. <br/>Bu ihvan, bu hüner ve marifet sahipleri <br/>Kimseden ne övgü, ne alkış, ne ödül bekler, <br/>Yalnız<i> ‘sohbet ve muhabbet’</i> güderler; <br/>Az konuşur, az tüketir, süssüz yaşarlar; <br/>Vakti gelince de güzel söyler, güzel eyler, <br/>Sazlarını güzel çalarlar.<br/><br/>İşte Kahire’de olduğu gibi, bakın, bu sabah <br/>Tahrir Meydanı’nda onlardan iki milyon kadarı <br/>Ve in cin, kurt kuş, melek ve sair ervah <br/>Güzel halleri, güzel sözleri, güzel sesleri torlar toplar, <br/>Herkesin katıldığı <i>toplu</i> <i>doğaçlama</i>yla <br/>Yeryüzüne sığmayan büyük <i>jam session </i>için, <br/>Dağa yukarı tırmanırlar, göğe yukarı tırmanırlar, <br/>Ta arşın oralara, tahtın oralara ta... <br/><br/>Dün Tunus’ta, bugün Mısır’da, <br/>Yarın yerin dibinde, öbür gün bilmem <br/>                                        Kaçıncı katında göğün, <br/>Böyle böyle, her büyük doğaçlamayla <br/>         Kulaktan bir perde, <br/>                  Yürekten bir perde daha kalktıkça, <br/>Her <i>ayaklanmayla</i> bir turna katarı, <br/>                  Bir Simurg yâranı daha <br/>                                                Havalandıkça göğe, <br/>Yerde de, gökte de gün gün <br/>                  Daha karmaşık, <br/>                                  Daha muhteşem, <br/>                                                           Daha örgün, <br/>Daha yüce ve aşkın ritimlere ulaşılacak...   <br/><br/>Ve altın kanatlarıyla, ipek kanatlarıyla cazın <br/>Daha önce hayat hakkında, yazgı hakkında, <br/>İnsan hakkında, Tanrı hakkında bilinenlerin hepsi <br/>Belki ilk defa ve ta Ebediyet’in oralara kadar <br/>        Keşfediliyormuşçasına yeni, <br/>                  Apaçık ve mucizevi <br/>                                      Anlamlar kazanacak.   <br/><br/>Caz da caz olmaktan çıkacak o zaman, <br/>Dolup taşarak sinelerden ve dudaklardan, <br/>Dolup taşarak diskolardan ve mezarlardan, <br/>Evlerden, sokaklardan, meydanlardan <br/>Ve camilerden ve kiliselerden ve havralardan, <br/>Ruhun yedi kat dibinden, yedi çağ üstünden aklın, <br/>Köpüre dalgalana, şahlana kanatlana, sonunda <br/>Marks’ı, Hegel’i, İsa’yı, Musa’yı, Muhammed’i <br/>                       Kabrinden kaldıracak kadar büyük, <br/>Ve her birimizde, bir terkip halinde, Yohanna, Gandi, <br/>            Meryemana, Fatıma, Hz.Ali <br/>                           Doğuracak kadar büyük, yeni <br/>                                       Ve <i>şen</i>likli<i> </i>bir ihtilal olacak! <br/>Dokuz doğuran bir ihtilal <br/>                   Ve dokuz doğurtan <i>yoksullara ve şairlere</i>! <br/>Dokuz doğurtan müzelere, ehramlara, mezarlara bile!   <br/><br/>Gül ihtilali bu, <i>yoksulların, sivillerin </i>ve meleklerin!<i></i> <br/>Gül tufanı şiirin, hikmetin, emeğin, ekmeğin, <br/>Yaratan, sonra yeniden yaratan, sonra yeniden yaratan, <br/>Sürekli yaratan sanatın, sevginin, rahmetin... <br/>  <br/>Öyle büyük, öyle müthiş bir mucize ki, <br/>Öyle taşkın ve doğurgan bir sarhoşluk, <br/>Öyle sarhoş ve yaratıcı bir uyanıklık ki bu, <br/>Yanmak isteyen için bağır dolusu ateş, <br/>Kanmak isteyen için kevser ve şiir! <br/>Doymak isteyene cennet, <br/>Duymak isteyene, sözün güzeli, gökçesi; <br/>Duymak istemeyene de sözün rengi, <br/>Gülün rengi, ışığı, ıtırı, esrimesi... <br/>  <br/>Ama hepsi yârin dudağından, <br/>Ama hepsi O’nun dudağından, <br/>Hepsi O’nun, hepsi O, hepsi... <br/>  <br/>28 Ocak 2011 <b><i><br/><br/>Cazın Irmakları</i> Kitabı</b><b><br/><br/>cahitkoytak@gmail.com</b>
</div>

Kaynak: [taraf.com.tr](http://www.taraf.com.tr/cahit-koytak/makale-caz-session-yahut-gul-ihtilali.htm), [web.archive.org (arşiv bağlantısı)](http://web.archive.org/web/20130624000101/http://www.taraf.com.tr/cahit-koytak/makale-caz-session-yahut-gul-ihtilali.htm)
# Zamanın Çocuğu

*Cahit Koytak 07.02.2011*

<div class="yazi">güçle kirletilmiş bilginin intiharı değilse, <br/>böyle bir arınmanın kuzenidir şiirimiz, <br/>bütün devrimlerin çocukluk arkadaşı <br/>ve bastırılmış ayaklanmaların varisi. <br/>  <br/>kalbin tezcanlılığı, aklın üşengeçliği; <br/>tam kazanıyorum derken muharebeyi, <br/>insana silahını gömdürten <br/>yufka yürekliliğin utangaç havarisi. <br/>  <br/>sokakta karşısına çıkacak ilk kişiyi <br/>kucaklayıp öpme isteğidir şiirimiz, <br/>sonra, hatırları kalmasın diyerekten <br/>sokaktaki herkesi ve herşeyi... <br/>  <br/>dünyalar iyisi tek refikadan <br/>sekiz çocuk sahibi hayalci bir babanın, <br/>istem dışı, mantık dışı, mevsim sonu <br/>dokuzuncu çocuğudur, şiirimiz. <br/>  <br/>bizim gibi, yağız tozdan topraktan <br/>yaratıldığını söylüyor olabilir <br/>ve ruhunun <i>yukardan</i> üflendiğini falan... <br/>kesinlikle doğru değil bu kuram. <br/>  <br/>yaşlı doğan, ama artık hiç yaşlanmayan <br/>bütün haşarı çocuklar gibi <br/>onun ebesi de zamandır, zaman, <br/>ipek tenli, rüzgâr kanatlı zaman... <br/>  <br/>doğar doğmaz yürüyen ve konuşan <br/>ve adına <i>şiir</i> denen bu <i>zamane</i> çocuğu, <br/>anasına, babasına değil de, <br/>ebesine çekmiştir, ebesine!     <br/>o ebe ki, kendisi çağıldar durur <br/>ırmak gibi sürekli, <br/>ama işte, gelip geçici kılar <br/>değip dokunduğu herşeyi. <br/>  <br/>9 Ağustos 2009 <b><i><br/><br/>Kitabını Arayan Şiirler </i>Kitabı</b><b><br/><br/>cahitkoytak@gmail.com</b>
</div>

Kaynak: [taraf.com.tr](http://www.taraf.com.tr/cahit-koytak/makale-zamanin-cocugu.htm), [web.archive.org (arşiv bağlantısı)](http://web.archive.org/web/20130624002231/http://www.taraf.com.tr/cahit-koytak/makale-zamanin-cocugu.htm)
# ‘Sevgili Hayalet’

*Cahit Koytak 14.02.2011*

<div class="yazi"><p>ömrünce hep mucizevi bir makine <br/>icat etmek için uğraşıp durmuş, dedem. <br/>çeri çöpü, hurdayı şiire dönüştüren <br/>bir geri dönüşüm makinesi...   <br/><br/>geçip giden zamanı, <br/>çöküp kalan kederi ve usancı, <br/>otu, kökü, samanı <br/>altına dönüştüren bir şiir makinesi...   <br/><br/>bütünden ayrışmış <i>unsur</i>ları, <br/>ateşi, suyu, havayı, <br/>insanı, meleği, şeytanı <br/>aslına döndürüveren hakikat makinesi... <br/><br/>külü, dumanı ağaca, otu, ağacı tohuma, <br/>tohumu gönlün coşkusuna, <br/>erincine döndüren <br/>bir hilkat makinesi... <br/><br/>ağzıyla kuş tutan, balık tutan, <br/>kum yutan, çakıl yutan, sözcük yutan <br/>ve folluğundan okyanuslar çıkaran <br/>kuluçka makinesi...   <br/><br/>ufak tefek birkaç eksik kalmışmış, <br/>önemsiz ayrıntılar, <br/>malzeme sorunları falan... <br/>asrın icadı için artık gün sayıyormuş, dedem,   <br/><br/>gün sayıyormuş ki, kurduğu hayallerin <i><br/>ihtira beratı</i>nı almadan, <br/>piyasaya çıkmış pattadan <br/>tanrısal <i>sinema makinesi.</i>   <br/><br/>25 Kasım 2008 <br/><br/><b><i>Gecikmiş Şarkılar</i></b> <b>Kitabı</b>   <br/><br/>*** <br/></p>
<h4>Kitaplı Adam</h4>
<p>sokaktan yine o kaçık geçiyor, <br/>yolda yürürken kitap okuyan adam... <br/><br/>toplama şişelerinde <br/>nadir böcekleri andıran, <br/>irili ufaklı evlerde irili ufaklı ruhlar, <br/>camlara, balkonlara üşüşmüşler;   <br/><br/>kimi laf atıyor adama, <br/>kimi çiçek, kimi oyalı mendil...   <br/><br/>kimi de mermi sıkmak istiyor ayağına, <br/>gitsin evinde okusun, <br/>evinde yazsın, diyerek, <br/>                   arkasından yoksulun.   <br/><br/>27 Aralık 2008<br/><br/><b><i>Tarlakuşunun Doğaçlamaları</i> Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-sevgili-hayalet.htm), [web.archive.org (arşiv bağlantısı)](http://web.archive.org/web/20130623235438/http://www.taraf.com.tr/cahit-koytak/makale-sevgili-hayalet.htm)
# ‘Tanrı’ya Dair 

*Cahit Koytak 21.02.2011*

<div class="yazi"><p>Gözyaşının, nasıl, akmak için göze,<i></i> <br/>Gülmenin, ağlamanın, nasıl <br/>                         görünür olmak için yüze, <br/>Susuzluğun suya, hasretin uzaklığa, <br/>Sevginin doğmak için, nasıl <br/>                                 gönle ihtiyacı varsa, <br/>Varlığın da, <i>olmak</i> için, öyle, <br/>                          Tanrı’ya ihtiyacı vardır. <br/><br/>Kokunun, saçılmak için, nasıl <br/>                                         çimene, çiçeğe, <br/>Rengin ışığa, ışığın güneşe, <br/>Güneşin, kendini faş etmek için, nasıl <br/>        sırlarla dolu geceye ihtiyacı varsa, <br/>Varlığın da, <i>olmak</i> için, öyle, <br/>                          Tanrı’ya ihtiyacı vardır. <br/><br/>Ezginin, nasıl, duyulmak için sese <br/>Ve sesin çalgıya, çalgının nefese, <br/>Şiirin, gönülden kopmak için, nasıl, <br/>                 bilincin altına, bilincin üstüne, <br/>Aklın düzüne, aklın tersine, <br/>Hayatın hem gündeliğine, <br/>Hem geriliğine ihtiyacı varsa, <br/>Varlığın da, <i>var</i> <i>olmak</i> için, öyle, <br/>                           Tanrı’ya ihtiyacı vardır. <br/><br/>İlhamın, vahiy olmak için, nasıl <br/>           daha yüksek, daha kusursuz, <br/>                         ve daha sönümsüz söze; <br/>Fikrin, iman olmak için, nasıl <br/>            daha büyük, daha ışıltılı, <br/>                     daha issiz, dumansız köze; <br/>Ve hayatın, sanat olmak için, nasıl, <br/>                        ne uyku, ne ölüm tanıyan <br/>Daha büyük, daha karmaşık, <br/>                   daha baş döndürücü düşe <br/>                                               ihtiyacı varsa, <br/>İnsanın da, <i>varolmak</i> için, öyle, <br/>                            Tanrı’ya ihtiyacı vardır. <br/><br/>10 Aralık 2007 <b><i><br/>Yeni Başlayanlar İçin Metafizik</i> Kitabı<br/><br/></b>***<b><i></i></b> <b><i> </i></b> <br/></p>
<h4>‘Kitap’a Dair </h4>
<p>Hangi kitabı okurken, ruhun, <br/>Çeşmenin önündeki kap gibi <br/>Tanrıyla dolup taşıyor – ya da <br/>Yağmurun altında kül gibi <br/>Sevgiden ve erinçten eriyip akıyorsa, <br/>Korkma, oku o kitabı, <br/>Korkma, o kitap sana indirildi.   <br/><br/>27 Kasım 2009 <b><i><br/>Şen Maneviyat</i> Kitabı</b></p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-tanri-ya-dair.htm), [web.archive.org (arşiv bağlantısı)](http://web.archive.org/web/20130624002244/http://www.taraf.com.tr/cahit-koytak/makale-tanri-ya-dair.htm)
# Şiir ve Hakikat

*Cahit Koytak 28.02.2011*

<div class="yazi">Hakikat, nereye gitsem yanımda götürdüğüm, <br/>Kalem kaşlı, badem gözlü <br/>                                         bir dünya güzeli değil; <br/>Burnu kırık, yüzü yara izleriyle dolu <br/>Ve kendisiyle ancak el kol işaretleriyle <br/>Zar zor anlaşabildiğim <br/>Sağır, dilsiz, yersiz yurtsuz <br/>                           bir roman kahramanı, sadece.   <br/><br/>Yaşı benden küçük mü, <br/>Büyük mü, çıkaramadığım <br/>Bir rol arkadaşı, bir yol arkadaşı... <br/><br/>Onunla ilk defa, uzak, yabancı bir limanda, <br/>Dumanlı, izbe bir meyhanede, <br/>Dillerini bilmediğim tayfalar arasında <br/>                                         karşılaşmış gibiyiz. <br/><br/>O gün bugün, kahramanı olduğumuz oyunu <br/>                 birlikte oynuyor, <br/>Oyunun yazarını birlikte çözmeye, <br/>                 anlamaya çalışıyoruz. <br/>Bundan güç alıyor onunla dostluğumuz. <br/><br/>Beni, balık öyküsündeki <br/>                        Yunus’la karıştırıyor sık sık, <br/>Bazen delinen gemideki Musa’yla, <br/>Bazen de çarmıh öyküsündeki İsa’yla. <br/><br/>Ben de her seferinde ona <br/>                             el kol işaretleriyle yeniden <br/>Babamın, ne meslekten balıkçı, <br/>Ne gemici, ne marangoz olduğunu, <br/>Ama yoksul balıkçılara, gemicilere, <br/>Marangozlara sağlam pabuçlar yapan <br/>                 yoksul bir kunduracı olduğunu, <br/><br/>Kendiminse gemicilikte, şöyle böyle, <br/>Marangozlukta iyicene, <br/>Ama aylaklıkta adamakıllı iddialı olduğumu <br/>Anlatmaya çalışıyorum.   <br/><br/>Her şeyi anlıyor, çok iyi anlıyor, fakat <i><br/>Aylaklık’</i>a gelince sıra, <br/>Kanatlanıp karga ya da saksağan <br/>                        olmak gibi bir şey sanıyor onu.   <br/><br/>Yahut kendini havalara kaptırıp <br/>                        şair, dağcı, trapezci olmak falan... <br/><br/>19 Şubat 2011 <b><br/><br/>cahitkoytak@gmail.com</b>
</div>

Kaynak: [taraf.com.tr](http://www.taraf.com.tr/cahit-koytak/makale-siir-ve-hakikat.htm), [web.archive.org (arşiv bağlantısı)](http://web.archive.org/web/20130623231902/http://www.taraf.com.tr/cahit-koytak/makale-siir-ve-hakikat.htm)
# Şiir ve metafizik... 

*Cahit Koytak 07.03.2011*

<div class="yazi">Bu iki marifetten birini hep bir kule, <br/>Ötekini de o kuleye tırmanmak sanırdım; <br/>Ama elini kolunu sallaya sallaya değil de öyle, <br/>Kuleyi öre öre kendi elceğizinle...   <br/><br/>Öyle bir kule ki, sen kule olsun istiyorsun <br/>Ve bir ömür boyu örüyorsun, örüyorsun, <br/>Ama karşısına geçip bir de bakıyorsun ki, <br/>O, ulu mu ulu bir çınar olmuş! <br/>Kökü göklerde, <br/>Dalları insan ruhunun derinliklerinde...   <br/><br/>Geçmişi, geleceği toplayıp gelen rüzgârlar <br/>Ses sese katmışlar uğulduyorlar onun içinde. <br/>Sinelerinden bağların, bahçelerin, <br/>Çöllerin, denizlerin kokularını <br/>Koklatıyorlar birbirlerine.   <br/><br/>Dünyanın bütün ırmakları da oradalar, <br/>O ağacın içinde çağıldıyorlar. <br/>Toprak ananın kolları kanatları <br/>Halkların kolları kanatlarıyla kucaklaşıyor.   <br/><br/>Dünyanın bütün şehirleri, <br/>O şehirlerin sokakları, meydanları, <br/>Kaleleri, kuleleri, tapınakları, <br/>Ve oralarda kaynaşan kadınlar, erkekler, çocuklar <br/>Cinler, periler, melekler... <br/><br/>Hepsi ağacın içinde, hepsi o ağacın içindeler.   <br/>Ve dünyanın bütün şairleri, <br/>Bütün yalvaçları, kâhinleri, şamanları, <br/>Dağcıları ve trapezcileri de oradalar.   <br/><br/>Her biri ya bir taş, ya bir tuğla <br/>Koyuyor kulenin duvarına, <br/>Ya bir çiçek, ya bir çığlık, <br/>Ya bir buse, ağacın yanağına...   <br/><br/>Ve ürkütsen, o ağacın içinden, <br/>Tek kanat vuruşuyla bunların hepsi, <br/>Belki senin içine saçılacak, <br/>Belki senin içine, kırlangıç sürüsü gibi.   <br/><br/>30Ocak 2010 <b><i><br/><br/>Yeni Başlayanlar İçin Metafizik</i></b><b> Kitabı</b> <b><br/><br/>cahitkoytak@gmail.com</b>
</div>

Kaynak: [taraf.com.tr](http://www.taraf.com.tr/cahit-koytak/makale-siir-ve-metafizik.htm), [web.archive.org (arşiv bağlantısı)](http://web.archive.org/web/20130624001210/http://www.taraf.com.tr/cahit-koytak/makale-siir-ve-metafizik.htm)
# Tsunami: Büyük Hayat

*Cahit Koytak 14.03.2011*

<div class="yazi">Tsunami! <br/>Bir çiçek ismi mi, bu? <br/>Bir melek ismi mi?   <br/><br/>Geçtiler, tanrının güzelliğinden taşan <br/>Dalgaların eteğine tutunarak <br/>Tanrının büyük zamanına. <br/><br/>Tsunami! <br/>Bir rüzgâr ismi mi, bu? <br/>Bir bulut ismi mi? <br/><br/>Bakmaya vakitleri yoktu, <br/>Görmeye vakitleri yoktu, <br/>Çünkü Tanrı <br/>Gözlerine ve içlerine yağıyordu. <br/><br/>Tsunami! Bir şarkı ismi mi, bu? <br/>Bir oyun ismi mi? <br/>Çünkü, “<i>Bakın, bakın!</i> <i><br/>Dağ yürüyor</i>!” diye bağırdı, çocuk. <br/>O bunu söylerken, denizin eli <br/>Kör bir kâhininki gibi, <br/>Göğün yüzünü arıyordu. <br/><br/>Sonra, nasıl oldu, <br/>Bir karnaval maskesi gibi, <br/>Sıyrıldı yücelerden ölüm <br/>Ve yalpalaya yalpalaya <br/>Portakal bahçelerinin üzerinde <br/>Gözden kayboldu.   <br/><br/>Tsunami, tsunami! <br/>Bir yosun ismi mi, bu? <br/>Bir kaya ismi mi, bir balık ismi mi? <br/><br/>Beni beklemeyin, Tanrıda buluşalım! <br/>Ben köpeğimi, kepeneğimi, keçilerimi <br/>Dağın arkasından toplayıp geliyorum! <br/>Ve otlaklarımı ve pınarlarımı, <br/>Ve ezgilerimi... <br/><br/>Tsunami! Tsunami! Tsunami! <br/>Niye dövünüyor yoksullar? <br/>Niye utanıyor sevenler birbirinden? <br/>Aşkın ürktüğünü düşünerek mi <br/>Ölümün çehresinden?   <br/><br/>Ama, tsunami, dağın <br/>Öteki yüzü, öteki ismi! <br/>Ve isimler tanrının şiirinde <br/>Yüzlere dönüşürler; <br/>Yüzler de isimlere...   <br/><br/>Niye ellerini ovuşturuyor, <br/>Gizli bir sevinçle, <br/>Dağın bu yüzündekiler? <br/>Dağ Tanrının elinde, <br/>Yer tanrının elinde <br/>       Dönmeye devam ediyor, <br/>Çömlekçi çarkında dönen <br/>       Çömlekçi çamuru gibi! <br/>Hayat da öyle, hayat da... <br/> <br/>Tsunami, güzelliğin saldığı <br/>Korkunun değil, hayır, <br/>Gazabın değil, asla, <i><br/>Rahîm’</i>den sancılarla boşalan <i><br/>Büyük Hayat</i>’ın adı.   <br/><br/>Şubat 2005 - Mart 2011 <b><i><br/><br/>Tarlakuşunun Doğaçlamaları</i></b> <strong>Kitabı <br/><br/>cahitkoytak@gmail.com</strong>
</div>

Kaynak: [taraf.com.tr](http://www.taraf.com.tr/cahit-koytak/makale-tsunami-buyuk-hayat.htm), [web.archive.org (arşiv bağlantısı)](http://web.archive.org/web/20130623231645/http://www.taraf.com.tr/cahit-koytak/makale-tsunami-buyuk-hayat.htm)
# ‘WikiLeaks’: Yitik Bellek

*Cahit Koytak 21.03.2011*

<div class="yazi">belleğini yitirdiği şayiası, Zeus’un, <br/>inince ovaya Olimpos’tan, <br/>İyonya’nın bütün yoksul şairleri, <br/>anıt mezarlar için <br/>ölümün kendisi kadar yavan, <br/>ruhsuz kitabeler üretmeyi bırakıp <br/>sokaklara, insanların arasına dağıldılar, <br/>çarşılara, meydanlara, tapınaklara, <br/>dağlara, ormanlara, denizin kıyısına... <br/>  <br/>tanrısal belleğin, <br/>o tükenmez hazinenin <br/>sürmek için izini oralarda <br/>yoklamadıkları ağız, <br/>kaldırıp altına bakmadıkları taş, <br/>aramadıkları mağara, ağaç kovuğu, <br/>kuş yuvası, fare deliği kalmadı; <br/>  <br/>sormadıkları yolcu, hancı, çoban; <br/>başvurmadıkları kahin ve falcı... <br/>  <br/>daha önce hiç kulak kesilmedikleri kadar <br/>kulak kesildiler bir yandan da, <br/>kıyıda dalgalara, <br/>rüzgârın uğultusuna, <br/>yağmurun sesine, <br/>yitik bilgiye dair bir fısıltı, bir esinti falan <br/>kulaklarına değer diye... <br/>  <br/>bütün bunları yaparken <br/>bu kalem efendilerinden kiminin emeli, <br/>Zeus’un uçumlu belleğinden <br/>tüy, telek, ne olursa, bir şeyler geçirip ele, <br/>o tanrısal düş gücünün kanat vuruşlarıyla, <br/>Homeros’un çıktığı tepelerden <br/>daha yüksek, daha yalçın <br/>ve görkemli tepelere tırmanmaktı. <br/>  <br/>daha yoksul kimi şairlere gelince, <br/>onların bütün çırpınmaları da <br/>yalnızca bir ipucu içindi, <br/>bir ipucu, Krezüs’ün –sahneye <br/>Pers Kralı Kiros kılığında giren kaderle <br/>tutuşmadan önce büyük güreşe- <br/>gömdüğü yere dair <br/>sandıklar dolusu altını, mücevheri, <br/>o dillere destan Lidya hazinesini... <br/>  <br/>Aralık 2010 - Mart 2011<br/><br/><b><i>Tekrarlanan Şarkılar</i> Kitabı</b>
</div>

Kaynak: [taraf.com.tr](http://www.taraf.com.tr/cahit-koytak/makale-wikileaks-yitik-bellek.htm), [web.archive.org (arşiv bağlantısı)](http://web.archive.org/web/20130624003332/http://www.taraf.com.tr/cahit-koytak/makale-wikileaks-yitik-bellek.htm)
# Büyük Panayır     

*Cahit Koytak 28.03.2011*

<div class="yazi"><p>panayır kurulmuş yine, surların eteğine.</p>
<p>biz, şehrin işsiz güçsüz bitirimleri,</p>
<p>koştuk, bir ümit, </p>
<p>bize de iş çıkar diye.</p>
<p>tüccarlar, simsarlar, köylüsü, kentlisi…</p>
<p>panayır ana baba günü.</p>
<p>alış veriş her zamankinden civcivli görünüyor,</p>
<p>dünya her zamankinden kalabalık,</p>
<p>yer, gök her zamankinden süslü.</p>
<p>izdihamdan yanına varılamıyor tezgâhların, </p>
<p>herkesin bir eli, omzunda bir başkasının, </p>
<p>öteki eliyle sıkıp sallıyor, </p>
<p>sıkıp sallıyor bir başka eli;</p>
<p>bir şeylerin pazarlığında herkes, </p>
<p>bir şeyler alınıp satılıyor sürekli,</p>
<p>dekor, ışık, figürasyon, her şey tamam,</p>
<p>her şey eksiksiz tamam, tamam da...</p>
<p>yine de bir tuhaflık var havada;</p>
<p>herkesin görüp de dile getirmekten ürktüğü,</p>
<p>“yok canım, bana öyle geliyor!” deyip</p>
<p>kendinden sakladığı </p>
<p>bir tuhaflık…</p>
<p>nasıl mı yani? nasıl olacak, </p>
<p>bekliyorsunuz, bekliyorsunuz, bitmiyor,</p>
<p>bitecek gözükmüyor izlediğiniz hiçbir pazarlık.</p>
<p>yahut tam bitti, bitecek, tamam, sanıyorsunuz,</p>
<p>aa, bir de bakıyorsunuz ki, meğer </p>
<p>bu yalnızca bir provaymış!</p>
<p>hemen başlıyor, çünkü, </p>
<p>aynı jestler, aynı mimikler, aynı lafazanlık</p>
<p>ve bir öncekiyle tıpatıp aynı pazarlık.</p>
<p>böyle böyle hiçbir alışveriş bitmiyor,</p>
<p>malını alıp gitmiyor kimse, </p>
<p>dahası, bakıyorsunuz, bakıyorsunuz</p>
<p>ve görüyorsunuz ki, </p>
<p>aa! tezgâhlar bomboş, </p>
<p>tezgâhlar, tablalar bomboş!</p>
<p>küfeler bomboş, </p>
<p>belki ta başından beri! </p>
<p>o zaman soruyorsunuz, </p>
<p>bunca alıcı, bunca satıcı,</p>
<p>bunca patırtı, bunca gürültü, </p>
<p>güzel, güzel de,</p>
<p>peki, alınan ne, satılan ne? </p>
<p>alınan satılan nerede?</p>
<p>ve fark ediyorsunuz, </p>
<p>birden fark ediyorsunuz ki,</p>
<p>ne alınan bir şey var, </p>
<p>ne satılan bir şey var, gerçekte,</p>
<p>hepsi oyun, herkes oyuncu, </p>
<p>her şey hikâye!</p>
<p>27 Aralık 2008</p>
<p><b><i>‘Yeni Başlayanlar İçin Metafizik’</i></b> Kitabı</p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-buyuk-panayir.htm), [web.archive.org (arşiv bağlantısı)](http://web.archive.org/web/20130623231738/http://www.taraf.com.tr/cahit-koytak/makale-buyuk-panayir.htm)
# ‘Shopping Fest’

*Cahit Koytak 04.04.2011*

<div class="yazi"><strong>                          "İktisadın Unuttuğu İnsan"<br/>                          </strong>isimli enfes kitabn yazarı, Ester Ruben'e<br/><br/>pazar için üretilmiş sanat,<br/>pazar için güncellenmiş <i>maneviyat</i>,<br/>pazar için aşk, pazar için estetik,<br/>pazar için inceltilmiş, sivriltilmiş, <br/>parlatılmış akıl, inanç, ülkü,<br/>pazar için erdem, etik, metafizik!<br/><br/>pazar için yere indirilmiş gökyüzü,<br/>pazar için fanileştirilmiş tanrılar,<br/>kanatları koparılmış melekler, <br/>şeytanlar, ifritler, cinler, periler;<br/>pazar için kutsanmış <i>geçicilik<br/></i>pazar için mezardan kaldırılmış <i>kutsal</i>!<br/><br/>herkese her istediği, herkese düşlediği,<br/>herkese kendisi gibi olan, <br/>herkese başkası gibi olan,<br/>herkese tanrısı gibi olan,<br/>herkesi kendinden alan,<br/>herkesi kendine satan!<br/><br/>ruhun bütün kazanımları,<br/>ve bütün düşkünlükleri kalbin!<br/>pırıl pırıl dişler, ışıl ışıl gözler,<br/>boy boy tırnaklar, boy boy pençeler,<br/>parlak trükler, parlak replikler<br/>ve görünmeyen eller, görünmeyen ipler! <br/><br/>ölmek istemiyorum, hayır!<br/>ölmek istemiyorum henüz!<br/>kuzum, baksana şuraya, <br/>baksana, inanılmaz markalar!<br/>inanılmaz bolluk, inanılmaz ucuzluk!<br/>inanılmaz ödeme koşulları!<br/><br/>ah bu, hayata benzeyen ölüm!<br/>ah bu, ölümü unutturan sarhoşluk!<br/>bu cezbe, bu orji, bu baş dönmesi!<br/>bu, deşilmiş yer, dökülüp saçılmış gök!<br/>her şey burada, her şey burada!<br/>cennet de parayla, cehennem de parayla!<br/><br/>ve inanılmaz ucuz, şekerim, <br/>inanılmaz ucuz,<br/>ödeme kolaylığı da caba!  <br/><br/>31 Mart 2011<i><br/><strong>Günü Gününe</strong></i><strong> Kitabı</strong><br/><br/><b>cahitkoytak@gmail.com</b> <b> </b>  
                                    
          
          
          
          </div>

Kaynak: [taraf.com.tr](http://www.taraf.com.tr/cahit-koytak/makale-shopping-fest.htm), [web.archive.org (arşiv bağlantısı)](http://web.archive.org/web/20130623231740/http://www.taraf.com.tr/cahit-koytak/makale-shopping-fest.htm)
# Yüreğe Yapılan Dövme

*Cahit Koytak 11.04.2011*

<div class="yazi"><p>yıldızlar, göz kaş ederek olsun<br/>seninle konuşmak istemeseler,<br/>niye o kadar uzaktan <br/>göz kırpıp dursunlar sana?<br/><br/>bulutlar, yüreğinin terennümlerine <br/>ses katmak istemeseler senin,<br/>yağmur olup da niye <br/>insinler yücelerden?<br/><br/>ağzından çıkanı uzaklara, <br/>onca yolu tepip de<br/>ta buralara niye gelsinler?<br/><br/>sen sözün açtığı yarasın varlıkta,<br/>ey insan, <br/>ey insan kalbi,<br/>sen yaraların en derini,<br/><br/>en kızılı, en güzeli,<br/>en tatlı tatlı kanayanı!<br/>sen, yaraların, <br/>hayatı aşıp sanata <i>evrileni</i>!<br/><br/>5 Ekim 2009<br/><br/>***<br/> </p>
<h3>Dağları Yürütmek</h3>
<p>Tepesi aşılan dağ, tepesine ayak basan dağcıya, <br/>“Ey insanoğlu, dedi, <br/>Şimdi benden bir adam boyu daha yakınsın göğe;<br/>Bir şey isteyecek olursan eğer,<br/>Benim için de iste Yüce Tanrı’dan:<br/>İzin versin de, kalkıp yürüyebileyim!” <br/>Diye konuştu,<br/>Sonra da, susuşların en deriniyle,<br/>Dağ gibi bir edeple, sustu.<br/><br/><i>İstekleri</i> ve hayalleri yere göğe sığmayan insan<br/>Tepeye ulaşınca,<br/>“Dağları yürütmek istiyorum, Tanrım, <br/>Diye yakardı,<br/>“Dağları buffalo sürüleri gibi yürütmek<br/>Ve görmek istiyorum, <br/>İçimdeki uğultu mu daha görkemli,<br/>Yeryüzünde kopardığım gürültü mü?”<br/><br/>31 Ekim 2007<br/><b><i>Yeni Başlayanlar İçin Metafizik</i></b> <b>Kitabı<br/><br/></b><b>cahitkoytak@gmail</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-yurege-yapilan-dovme.htm), [web.archive.org (arşiv bağlantısı)](http://web.archive.org/web/20130624002807/http://www.taraf.com.tr/cahit-koytak/makale-yurege-yapilan-dovme.htm)
# Hayata Dipnot

*Cahit Koytak 18.04.2011*

<div class="yazi"><p>Yaşlandım... Yazdıklarım da yaşlandı,<br/>Yaşlı doğuyor şiirlerim de dualarım gibi;<br/>Yaşlı çocuklar doğuruyor artık<br/>     aklım da, kalbim de, kalemim de.</p>
<p>Aslına bakarsanız, bütün yaptığım benim<br/>     temize çekivermek sadece,</p>
<p>Kendimden hiç bir şey eklemeden,<br/>Kargacık burgacık bir yazıyla, Tanrının<br/>     yazdıklarını benim için<br/>Hayat denen, bu, şirazesi dağılmış deftere.</p>
<p>Biraz oyun tadı, biraz avuntu olsun diye<br/>O’nun yazdıklarına yer yer benim de<br/>Dipnotlar düştüğüm olmuyor değil gerçi,<br/>Egzotik dövmeler halinde öyle,<br/>Zaman‘ın sırtına, göğsüne, bileklerine,</p>
<p>Ki ayaklı bir kitap olur da dolaşır belki<br/>     benden sonra insanların içinde,</p>
<p>Başım devrilip de Tanrının defteri üzerine<br/>Dalıp gittiğimde uykuların en derinine.</p>
<h4><br/>GÖĞÜN DİBİ</h4>
<p>ilk bakışta nasıl da sığ gözükür,<br/>büyük sanat da, büyük fikir de göze;<br/>vuzuhtan korkmadan gösterir gibidirler<br/>bu ikisi, ne varsa diplerinde.</p>
<p>ama daha ilk adımı atarsınız<br/>ve işte, düş babam düş!<br/>kuyulardan, yutaklardan geçerek,<br/>inersiniz kendi ruhunuzun derinliklerine!</p>
<p>neden sonra etrafınıza bakar<br/>ve anlayamazsınız,<br/>yerin altında mısınız,<br/>yoksa göğün çatı aralığında mı?</p>
<p>öyle bir yer ki, herkes oradadır:<br/>pablo picasso, hazreti ali, hazreti isa,<br/>edith piaf, Tolstoy ve gandi,<br/>selim ışık, hamlet, jimi hendrix, yusuf, züleyha...</p>
<p>‘Yeni Başlayanlar İçin Metafizik’ Kitabı</p>
</div>

Kaynak: [taraf.com.tr](http://www.taraf.com.tr/cahit-koytak/makale-hayata-dipnot.htm), [web.archive.org (arşiv bağlantısı)](http://web.archive.org/web/20130623231700/http://www.taraf.com.tr/cahit-koytak/makale-hayata-dipnot.htm)
# Aynı Nehirde

*Cahit Koytak 25.04.2011*

<div class="yazi"><p>bir karganın, bir yılanın<br/>yahut bir dağ keçisinin<br/>öyle saflıkla bazen<br/>dönüp de bakması gibi<br/>insana uzun uzun,</p>
<p>bilinmeyenin de<br/>seçilmiş anlarda<br/>durup da bakacağı tutar<br/>öyle bir süre, sarhoş gözlerle<br/>sizdeki bilinmeyene.</p>
<p>işte o anlarda, bir süreliğine<br/>hissedersiniz siz de<br/>akıp durduğunuzu<br/>Tanrıya doğru</p>
<p>akıp durduğunuzu<br/>her şeyle birlikte<br/>aynı ritimle<br/>aynı nehirde.</p>
<p><strong><br/>Şeyler Ve Sözcükler</strong></p>
<p>sık kullandığım sözcükler:<br/>ağaç, rüzgâr, çağıltı,<br/>balçık, erinç, mağara,<br/>kule, ayna,<br/>dağın öteki yüzü,<br/>ve başkaları...</p>
<p>denizler kurusa,<br/>bütün kara parçaları,<br/>bütün adalar ortadan kalkar<br/>ve tek bir ana karanın,<br/>yekpare bir yapının<br/>varlığı çıkar ortaya.</p>
<p>insan yaşlanıp da<br/>sözcükler teker teker<br/>bellekten silindikçe<br/>varoluş da giderek zihinde<br/>dikişsiz, eklemsiz, yekpare<br/>bir senfoniye dönüşür mü?</p>
<p>varlık da dönüşür mü,<br/>yokluk da dönüşür mü<br/>aynı tempoyla, aynı ritimle,<br/>aynı kendinden geçişle,<br/>görünür çokluktan<br/>görünmez birliğe?</p>
<p><strong>‘Yeni Başlayanlar İçin Metafizik’</strong> Kitabı</p>
<p>cahitkoytak@gmail.com</p>
</div>

Kaynak: [taraf.com.tr](http://www.taraf.com.tr/cahit-koytak/makale-ayni-nehirde.htm), [web.archive.org (arşiv bağlantısı)](http://web.archive.org/web/20130624010956/http://www.taraf.com.tr/cahit-koytak/makale-ayni-nehirde.htm)
# İbrahimce Sorular

*Cahit Koytak 02.05.2011*

<div class="yazi"><p>varlığı, var olduğu gibi ayakta tutan,<br/>öncelikle, bir ilke mi,<br/>yoksa bir güç mü?</p>
<p>‘Tanrı’ inancı, öncelikle, küllî bir uyum<br/>ve güzellik arayışının mı,<br/>yoksa bir güç algısının mı sonucu?</p>
<p>ilke, uyum ve güzellik,<br/>yaratma gücünün mü,<br/>yoksa sevgi ve rahmetin mi ürünü?</p>
<p> ***</p>
<p><strong>Göğün Resimleri</strong></p>
<p>dönüp dönüp göğün resimlerini yapıyor<br/>porselen tabaklara<br/>ömür boyu bir ressam, eski Çin’de.<br/>günün her saatinde ve her köşesiyle<br/>göğün resimlerini...</p>
<p>atölyesi, mutfağı, yatak odası,<br/>bodrum, çatı arası...<br/>adım atacak yer kalmıyor evinde.</p>
<p>bulutları, yıldızlarıyla kucak kucak gökyüzü,<br/>kucak kucak mavilik,<br/>morluk ya da kızıllık<br/>ve yıldızlı, yıldızsız, her tonda,<br/>her mizaçta karanlık...<br/>bunlarla dolup taşıyor<br/>evin içinde her yer.</p>
<p>gece gündüz demeden, bu sanatçı,<br/>irili ufaklı, boy boy<br/>porselen tabaklar biçiminde<br/>göğü kesiyor, biçiyor<br/>ve indiriyor kat kat yeryüzüne.</p>
<p>böyle böyle belki öğreniverecek bir gün<br/>yapıp çıkarmayı porselen tabaklara<br/>kendi içinin resmini de;</p>
<p>kesip çıkarmayı kendi içindeki mavilikleri,<br/>morlukları, kızıllıkları,<br/>alacakaranlıkları ve karanlıkları<br/>boy boy ve parça parça<br/>gün yüzüne, insan içine...<br/><br/><strong>Yeni Başlayanlar için Metafizik</strong> <strong>Kitabı<br/><br/></strong><strong>cahitkoytak@gmail.com</strong></p>
</div>

Kaynak: [taraf.com.tr](http://www.taraf.com.tr/cahit-koytak/makale-ibrahimce-sorular.htm), [web.archive.org (arşiv bağlantısı)](http://web.archive.org/web/20130624000515/http://www.taraf.com.tr/cahit-koytak/makale-ibrahimce-sorular.htm)
# Tanrının  Eli	  

*Cahit Koytak 09.05.2011*

<div class="yazi"><p>Tanrının sayısız eli var,</p>
<p>Sayısız yaratıcı eli...</p>
<p>Aklın başını okşuyor onlardan biri,</p>
<p>Kalbin yanağını bir başkası.</p>
<p>Aklın gözleri yoktur</p>
<p>Ve yarasalar gibi, içimizde </p>
<p>Baş aşağı tavana asılı durur</p>
<p>Ve kulaklarıyla görür.</p>
<p>Ama Tanrının eli dokunmaya görsün,</p>
<p>Bırakır körlük numaralarını falan,</p>
<p>Her yanı göz kesilir, kanatlanır,</p>
<p>Topaç gibi dönmeye başlar o zaman.</p>
<p>Kalbe gelince, kalp, bazen bir deri bir kemik</p>
<p>Terkedilmiş yaşlı atlara benzer;</p>
<p>Yalnız dolaşır boş arsalarda, yıkıntılarda</p>
<p>Ve ince bir kederle kişner ara sıra.</p>
<p>Ama Tanrının eli, Tanrının rahmet eli </p>
<p>Okşamaya görsün onun da yelesini,</p>
<p>O an gençleşir, güzelleşir, </p>
<p>Yabanî küheylana döner.</p>
<p>Ve koşarken de, kendi ritmiyle çoğalır, </p>
<p>Çoğalır da - insanın içini </p>
<p>Burçlarla, yıldızlarla dolduran </p>
<p>Bir gök atlas olur çıkar</p>
<p>***</p>
<p><b><i> </i></b></p>
<p><strong>Unio Musica</strong></p>
<p>Mozart dalgaların üzerinde koşmanın</p>
<p>ve ırmak gibi uykuda konuşmanın zevkini</p>
<p>daha çocukken keşfetmişti;</p>
<p>Rumî, ırmağın dilini çözer gibi olmuştu;</p>
<p>Shakespeare çözer gibi olmuştu,</p>
<p>Rilke çözer gibi olmuştu;</p>
<p>Rimbaud, O’nun ne dediği hakkında</p>
<p>cesur, naiv tahminlerde bulunmuş</p>
<p>ve yer yer de tutturmuştu.</p>
<p>Kafka gibi pek utangaç biriyse,</p>
<p>onca ezgi ve ahenk arasında</p>
<p>kendi kulağının seçip kaydettikleri</p>
<p>basmakalıp ve yavan bulunur kaygısıyla </p>
<p>söze biraz derinlik, gizem,</p>
<p>biraz alegori katayım derken, </p>
<p>bambaşka bir dil, bambaşka bir yol bilgisi</p>
<p>ve ruhun uzayında</p>
<p>yepyeni bir gezegen keşfetmişti. </p>
<p><b><i>Yeni Başlayanlar İçin Metafizik</i></b> <b>Kitabı</b></p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-tanrinin-eli.htm), [web.archive.org (arşiv bağlantısı)](http://web.archive.org/web/20130624001752/http://www.taraf.com.tr/cahit-koytak/makale-tanrinin-eli.htm)
# Susma Sanatı

*Cahit Koytak 16.05.2011*

<div class="yazi"><p>sana da başkalarına da<br/>yetecek kadar sus ki,<br/>susuşun nara olsun,<br/>konuşman çare olsun.</p>
<p>susmayı çınarlardan öğren,<br/>başları göğe eren,<br/>köklerini şehrin ta<br/>bin yıl derinlerine süren.</p>
<p>halk susmayı bir bilse,<br/>susarak bağırmayı,<br/>zorbaların yüreği<br/>korkudan çatlayacak.</p>
<p>taşa “konuş, konuş!” demişler,<br/>bir susmuş, iki susmuş,<br/>sonunda “ben, demiş, ben...”<br/>ve dağdan yuvarlanıvermiş.</p>
<p>suya “konuş, konuş!” demişler,<br/>bir susmuş, iki susmuş,<br/>sonunda “ben, demiş, ben...”<br/>ve çölde kuruyup gitmiş.<br/><br/>***</p>
<p><strong>Yağmurda Kitap<br/>Okuyan Adam</strong></p>
<p>elimde kitap, böyle tempolu<br/>yürüyüp giderken yolda</p>
<p>yağmurla var olurum ben de,<br/>salyangoz gibi.</p>
<p>koca kainatta bir salyangoz,<br/>bir de ben,</p>
<p>iki küçük akıl - biri iğnenin,<br/>öteki çuvaldızın yıldızı kadar;</p>
<p>iki dipsiz uzay:<br/>birimiz doğa, birimiz tarih;</p>
<p>birimiz hayat,<br/>birimiz sanat.<br/><br/><strong>Yeni Başlayanlar İçin Metafizik</strong> <strong>Kitabı<br/><br/></strong><strong>cahitkoytak@gmail.com</strong></p>
</div>

Kaynak: [taraf.com.tr](http://www.taraf.com.tr/cahit-koytak/makale-susma-sanati.htm), [web.archive.org (arşiv bağlantısı)](http://web.archive.org/web/20130624003648/http://www.taraf.com.tr/cahit-koytak/makale-susma-sanati.htm)
# Kali Yuga

*Cahit Koytak 23.05.2011*

<div class="yazi"><p>Bazen de Söz küçülür, büzülür,<br/>Gerilere çekilir;<br/>Bir ağacın kovuğuna,<br/>Bir mağaraya,<br/>Bir meczubun çullarına,<br/>Bir sarhoşun narasına<br/>Bir ülkünün teranelerine gizlenir.</p>
<p>Çünkü o sırada sahneden<br/>Bufalo sürüleri geçmektedir.<br/>Ve dağlar vadilerle,<br/>Sahralar bahçelerle,<br/>Karalar denizlerle<br/>Yer değiştirmektedir.</p>
<p>Bunlar olup bitinceye,<br/>Şeyler yeni isimlerini alıp<br/>Bir düzene girinceye,<br/>Melekler, fırtınada savrulan<br/>Ruhları, ifritleri, fikirleri,<br/>Yeni yerlerine, yeni tenlerine<br/>Üfleyip sokuncaya</p>
<p>Ve has bahçede kuğular ötmeye,<br/>Ağaçlar çiçeklenip, rüzgârda<br/>Tatlı tatlı genizden konuşmaya<br/>Başlayıncaya kadar,<br/>Söz, nikabını sıyırıp<br/>Yüzünü göstermeyecektir,</p>
<p>‘Ezgiler Ezgisi‘ni söyleyen<br/>Süleyman Peygamber<br/>Mezardan kalkıp gelsin, isterse...</p>
<p>Sırça Tapınak</p>
<p>bazen fillerle girer<br/>genç ve cihangir düşünce<br/>beynin sırça şehirlerine;</p>
<p>şimdi tuz buz olacak her şey,<br/>diye yumruğunuzu ısırırsınız,<br/>şimdi tuz buz olacak akıl!</p>
<p>tuz buz olacak sırça tapınak<br/>gizli tanrılar, süslü dogmalar,<br/>yaşlı kavramlar!</p>
<p><strong>‘Yeni Başlayanlar İçin Metafizik’ </strong>Kitabı</p>
<p>cahitkoytak@gmail.com</p>
</div>

Kaynak: [taraf.com.tr](http://www.taraf.com.tr/cahit-koytak/makale-kali-yuga.htm), [web.archive.org (arşiv bağlantısı)](http://web.archive.org/web/20130624002239/http://www.taraf.com.tr/cahit-koytak/makale-kali-yuga.htm)
# Hikâye

*Cahit Koytak 30.05.2011*

<div class="yazi"><p>dört çocukluk arkadaşı, bir gün<br/>kendilerini kaptırıp avcılık oyununa<br/>avlamışlar bir kedi yavrusunu<br/>ve parçalayıp ölüsünü bu kedinin,<br/>köpeklere yedirmişler.</p>
<p>aradan yıllar geçmiş,<br/>bu gençlerden biri zindancı başı olmuş;<br/>biri bir sirkte aslan terbiyecisi,<br/>biri yol kesen haydut,<br/>biri de zincirlik deli.<br/>. . . . .<br/>dört çocukluk arkadaşı, bir gün<br/>kendilerini kaptırıp avcılık oyununa<br/>avlamışlar bir kedi yavrusunu;<br/>ama gömmüşler ölüsünü, hiç değilse,<br/>bir taşın gölgesine.</p>
<p>aradan yıllar geçmiş,<br/>bu gençlerden biri krala soytarı olmuş,<br/>biri sirklerde hokkabaz,<br/>biri bezirgân yamağı,<br/>biri de cami avlusunda dilenci.<br/>. . . . .<br/>dört çocukluk arkadaşı, bir gün<br/>kendilerini kaptırıp avcılık oyununa<br/>bir kedinin peşine düşmüşler,<br/>ama yürekleri elvermemiş,<br/>kıyamamışlar ona;</p>
<p>tutup onu da katmışlar oyunlarına,<br/>kedi-fare oyunu oynamışlar onunla;<br/>kılına dokunmamışlar ama.<br/>oyun bitince de, sevip okşamış,<br/>karnını doyurmuşlar onun.</p>
<p>aradan yıllar geçmiş,<br/>bu gençlerden biri krala vezir olmuş,<br/>biri sirklerde ünlü bir trapezci,<br/>biri bilge ve gezgin,<br/>biri bilge ve şair.</p>
<h3> </h3>
<h3>İç kapı</h3>
<p>her birimizin ruhunda gizli bir kapı,<br/>o kapının açıldığı gizli bir geçit,<br/>o geçidin götürdüğü gizli bir çıkış<br/>ve o çıkışın açıldığı<br/>ayrı bir gök atlas varmış gibi<br/>çağrılıyoruz ta içerlerden;</p>
<p>her birimizi,<br/>her birimizin yürüdüğü yolu<br/>biricik kılan da bu.</p>
<p><strong>‘Yeni Başlayanlar İçin Metafizik’</strong> Kitabı</p>
<p>cahitkoytak@gmail.com</p>
</div>

Kaynak: [taraf.com.tr](http://www.taraf.com.tr/cahit-koytak/makale-hikaye.htm), [web.archive.org (arşiv bağlantısı)](http://web.archive.org/web/20130623235715/http://www.taraf.com.tr/cahit-koytak/makale-hikaye.htm)
# Neye Dokunsan

*Cahit Koytak 06.06.2011*

<div class="yazi"><p>                    Sevgili editörüm<br/>                    Ayşe Tuba Ayman’na</p>
<p>Nasıl da çınlıyor, bu, gecikmiş kış günü,<br/>Nasıl da çınlıyor, nisan ayında böyle<br/>Bu, cam gibi soğuk ikindi üstü!</p>
<p>Neye dokunsan fiskenle,<br/>Kristal kadeh sesi veriyor,<br/>Neye dokunsan!</p>
<p>Taşa, ağaca, buluta,<br/>Baharın ayak sürümesine,<br/>Bülbülün üşengeç ötüşüne,</p>
<p>Benim gecikmiş şiirlerime,<br/>Gecikmiş deliliklerime,<br/>Neye dokunsan, neye!..</p>
<p>15 Nisan 2011</p>
<p><strong>‘Yüreğe Yapılan Dövm</strong>e’ Kitabı</p>
<h4> </h4>
<h4>Meyhane Muhabbeti</h4>
<p>olacak mı orada da, peki,<br/>ağaç gölgesinin, iyi cins şarabın,<br/>tertemiz havanın, tertemiz dostluğun,<br/>tadına doyulmaz muhabbetin,<br/>tükenmeyen gençliğin<br/>ve daha nelerin, nelerin yanında<br/>bir de mutlak yasaksız, korkusuz düşünmenin,<br/>yokuşa mantık yürütmenin,<br/>inadına şüphe etmenin,<br/>ve dikine soru sormanın hazzı?</p>
<p>yoksa, kendileri olmayacak,<br/>olmayacak da, yalnızca hatırası mı<br/>kalacak bellekte, bütün bunların?</p>
<p>düşünce olmayacak da, sözgelimi,<br/>aklın kendisi olmayacak da,<br/>düşüncenin verdiği haz,<br/>aklın yaşadığı ekstaz mı,<br/>darasız ve posasız<br/>tadılmaya devam edecek, orada?</p>
<p>suyun kaynağına tırmanan merak<br/>ve dizginsiz hayal gücü olmayacak,<br/>olmayacak da,<br/>bunların verdiği heyecan mı<br/>yalnızca gelip geçecek kalpten<br/>ve bedelsiz, çilesiz erinç,<br/>uyku kaçırtmayan cinsten?</p>
<p>kötü bir anının, bir günahın,<br/>yerli ya da yersiz ağızdan çıkıvermiş<br/>bir sözcüğün ucuyla<br/>sizi içten içe oyan sorunlar icat etmenin<br/>ve bulunan her çözümü<br/>daha sivri, daha girift bir soruna çevirmenin<br/>kendisi olmayacak, olmayacak da,<br/>bunların yalnızca tadı mı<br/>kalacak damakta?</p>
<p>ve bu nedensiz, nesnesiz tatlar<br/>dolaşıp duracak mı kesintisiz<br/>buz gibi billur kadehlerde<br/>elden ele, elden ele, elden ele,<br/>dudaktan dudağa?</p>
<p><strong>‘Şen Maneviyat’</strong> Kitabı</p>
<p>cahitkoytak@gmail.com</p>
</div>

Kaynak: [taraf.com.tr](http://www.taraf.com.tr/cahit-koytak/makale-neye-dokunsan.htm), [web.archive.org (arşiv bağlantısı)](http://web.archive.org/web/20130623233123/http://www.taraf.com.tr/cahit-koytak/makale-neye-dokunsan.htm)
# XXIII 

*Cahit Koytak 14.06.2011*

<div class="yazi"><p>herkes tanrısını kendisine saklamak istiyor;</p>
<p>kaleler bunun için yapılıyor,</p>
<p>ordular bunun için toplanıyor,</p>
<p>silahlar bunun için yığılıyor tabyalara, </p>
<p>                                 gönüllere ve kafalara...</p>
<p>oysa, yüz yüze getirmek isteseler onları,</p>
<p>ah, bir kere akıl etseler bunu,</p>
<p>görülecek apaçık</p>
<p>aynı yufka yürekli Tanrı </p>
<p>                     çıkacak herkesin derûnundan.</p>
<p>***</p>
<p><strong>‘Baba Duası’</strong></p>
<p>                 </p>
<p>Balalarım, balalarım, dilerim ki, kader</p>
<p>Her dem katlanan muhabbetle</p>
<p>Zamanın yüreğini göğsünüze,</p>
<p>O yüreğin vuruntusunu da</p>
<p>Sazınıza, sözünüze koysun!</p>
<p>Ve siz koşarken sevginin, barışın,</p>
<p>Dostluğun, ülfetin, iyilikte yarışın,</p>
<p>Yani Tanrının yollarında,</p>
<p>Koşmaktan değil, hayır,</p>
<p>Düşmekten değil, değil,</p>
<p>Sevmekten yorulunca, </p>
<p>Aşkla kanatlı düşünce</p>
<p>Ve hikmetle tatlanmış sanat</p>
<p>Kolunuzdan tutsun ve kaldırsın sizi</p>
<p>Dünyanın öteki dağlarıyla,</p>
<p>Zamanın öteki ırmakları,</p>
<p>Kıssanın öteki kollarıyla</p>
<p>El ele, omuz omuza </p>
<p>İnsanlığın en güzel, en zarif,</p>
<p>En içten tutuşturan</p>
<p>Büyük halk danslarına!</p>
<p>***</p>
<p><strong>Saraylar, Kuleler...</strong></p>
<p>taştan yapılan saraylar yıkılır da,</p>
<p>düşünceden yapılanlar </p>
<p>yıkılmaz mı?</p>
<p>taştan yapılan kuleler yıkılır da,</p>
<p>sözcüklerden yapılanlar</p>
<p>yıkılmaz mı? </p>
<p>yıkılır, yıkılmasına, ama</p>
<p>daha yıkılmadan, başlarlar taşımaya</p>
<p>yoksul şairler süslü taşlarını o yapıların,</p>
<p>şehrin fukara semtlerinde</p>
<p>fiyakalı konaklar</p>
<p>kondurmak için kendilerine.</p>
<p><b><i>Yoksullar İçin Tezler</i></b><b> Kitabı</b></p>
<p><b>cahitkoytak@gmail.com</b></p>
<p><b> </b></p>
</div>

Kaynak: [taraf.com.tr](http://www.taraf.com.tr/cahit-koytak/makale-xxiii.htm), [web.archive.org (arşiv bağlantısı)](http://web.archive.org/web/20130623233438/http://www.taraf.com.tr/cahit-koytak/makale-xxiii.htm)
# Ben Yokum, Beni Karıştırmayın!

*Cahit Koytak 20.06.2011*

<div class="yazi"><p>Akıl ve selüloz karışımı<br/>Hamurdan yoğrulmuş kafalarınız;<br/>Oturmuş vıdı vıdı vıdı vıdı konuşuyorsunuz,<br/>Mezarlarınızı dillerinizle kazıyorsunuz,<br/>Dillerinizle yalıyorsunuz mezar taşlarınızı,<br/>Alıyorsunuz, satıyorsunuz<br/>Kurtlarını, böceklerini birbirinizin.</p>
<p>Söze nereden başladınız?<br/>Ne zaman başladınız?<br/>Babalarınızın sulbünde mi?<br/>Analarınızın karnında mı?<br/>Konuşuyorsunuz, konuşuyorsunuz,<br/>                           konuşuyorsunuz...</p>
<p>Ve bir gün o asık yüzlü melek<br/>Perçemlerinizden tutuncaya kadar da<br/>Besbelli, konuşacaksınız, konuşacaksınız,</p>
<p>                           konuşacaksınız...</p>
<p>Ama ben yokum, beni karıştırmayın!<br/>Kulaklarımı balçıkla sıvadım ben,<br/>Kafamın çatlaklarını,<br/>Kalbimin deliklerini tıkadım şiirle<br/>Sizin kuramlarınıza, söylemlerinize.</p>
<p>Vıdı vıdı vıdı vıdı vıdı...<br/>Bunca lafı, nerden buluyorsunuz?<br/>Bunca vakti kimden çalıyorsunuz?<br/>Aman ne çok şey biliyorsunuz!<br/>Aman ne çok şey biliyorsunuz!<br/>Teninize düşecek kurtlardan çok,<br/>Beyninizi yiyecek kurtlardan çok, kabirde!</p>
<p>Kesiyorsunuz, biçiyorsunuz,<br/>Liflerine ayırıyorsunuz sözü,<br/>Yalanıyla, gerçeğiyle çiğnemeden<br/>                           yutuyorsunuz sonra<br/>Ve kusuyorsunuz<br/>Sindiremediklerinizi, önümüze.</p>
<p>Yeter ama yeter, ölüler için de, diriler için de!<br/>Ayıp, çünkü bakın, Tanrı konuşmak için<br/>Sizin susmanızı bekliyor.</p>
<p>‘Yoksullar İçin Tezler’ Kitabı</p>
<p>cahitkoytak@gmail.com</p>
</div>

Kaynak: [taraf.com.tr](http://www.taraf.com.tr/cahit-koytak/makale-ben-yokum-beni-karistirmayin.htm), [web.archive.org (arşiv bağlantısı)](http://web.archive.org/web/20130624004112/http://www.taraf.com.tr/cahit-koytak/makale-ben-yokum-beni-karistirmayin.htm)
# Genç Şair’e

*Cahit Koytak 27.06.2011*

<div class="yazi"><p>dilerim, a be şair, senin de,<br/>gönlü seninki kadar zengin,<br/>dili Harun’unki gibi açık,<br/>sözleri Zebur gibi çağıltılı<br/>ve gözleri de, gün ışığında ta<br/>Sina dağında dumansız yanan<br/>ağacı görecek kadar keskin<br/>               görenlerin olsun,<br/>                       yarenlerin olsun!</p>
<p>dilerim, a be şair, senin de,<br/>yaşlı şair için derkenar</p>
<p>     yazdıkların kadar latif,<br/>kardeşçesine hesapsız, rezervsiz<br/>ve gök dolusu sofrada<br/>kendi için istediği nimeti<br/>beklemeden selefine uzatan<br/>genç ve cömert ve şair<br/>               kârilerin olsun,<br/>                       kardeşlerin olsun!</p>
<p>22 Haziran 2011<br/><strong>Yüreğe Yapılan Dövme</strong> <strong>Kitabı</strong></p>
<h4>***<br/></h4>
<h4>New-Orleans’ta, Sokakta</h4>
<p>New-Orleans’ta, sokakta,<br/>Adı Maria olan<br/>Eski bir yosma,<br/>Eski bir yosma,</p>
<p>Yaşlı bir ana,<br/>Yaşlı bir ana,<br/>Oturmuş kaldırım taşına,<br/>Kaldırım taşına,</p>
<p>Hapiste kendini asan<br/>Hapiste kendini asan<br/>Oğlu Jesus için,<br/>Oğlu Jesus için,</p>
<p>Missisipi sularının<br/>Uğultusunu andıran<br/>Yürek dağlayan,<br/>Yürek dağlayan</p>
<p>Blueslar yakıyor, blueslar,<br/>Sabahtan akşama kadar<br/>Sabahtan akşama kadar,<br/>Sabahtan akşama...</p>
<p>Oğlu Jesus için,<br/>Hapiste kendini asan<br/>Hapiste kendini<br/>Sabahtan akşama kadar!</p>
<p>23 Nisan 2010<br/><strong>Cazın Irmakları Kitabı</strong></p>
<p><strong>cahitkoytak@gmail.com</strong></p>
</div>

Kaynak: [taraf.com.tr](http://www.taraf.com.tr/cahit-koytak/makale-genc-sair-e.htm), [web.archive.org (arşiv bağlantısı)](http://web.archive.org/web/20130623232058/http://www.taraf.com.tr/cahit-koytak/makale-genc-sair-e.htm)
# Boogie-Woogie

*Cahit Koytak 04.07.2011*

<div class="yazi"><p>Kölelikten kurtulduk yasalara göre, ama<br/>Dikenli tellere dikkat, Edi,<br/>Gözle görülmeyen<br/>Dikenli tellere dikkat!</p>
<p>Tek elle iki nota, tek elle üç nota<br/>Basman gerekiyor, Edi!</p>
<p>Dikenli tellere dikkat,<br/>Beyaz adamın aklına, Edi,<br/>Beyaz adamın duygularına,<br/>Beyaz adamın sinir uçlarına!</p>
<p>Tek elle üç nota, tek elle dört nota<br/>Basman gerekiyor, Edi!</p>
<p>Kölelik bitti, bitmesine, ama<br/>Dikenli tellerle sarılıyız, Edi,<br/>Beyaz adamın sinir lifleri bunlar<br/>Amerika’yı ağ gibi saran...</p>
<p>Tek elle dört nota, tek elle beş nota<br/>Basman gerekiyor, Edi!</p>
<p>Beyaz adamın sinir telleri bunlar,<br/>Beyaz adamın sinir telleri, Edi,<br/>Amerikan hayatına gerilmiş<br/>Görünmez teller...</p>
<p>Tek elle beş nota basman gerekiyor, Edi,<br/>Altından geçmek için dikenli tellerin.</p>
<p>23 Nisan 2010</p>
<h4> </h4>
<h4>Charley Patton’ın Bluesları</h4>
<p>Zenci yalan söyler diyorlar,<br/>Bırakın söylesin<br/>Bırakın söylesin, yeter ki,<br/>Yaratıcı yalanlar olsun söyledikleri<br/>Charley Patton’ın bluesları gibi!</p>
<p>Zenci küfürlü konuşur diyorlar<br/>Yakası açılmadık küfürler eder...<br/>Bırakın küfretsin, bırakın küfretsin,<br/>Yeter ki, yaratıcı olsun küfürleri,<br/>Charley Patton’ın bluesları gibi!</p>
<p>Zenci blueslar yakar, blueslar;<br/>Bunu da ben söylüyorum,<br/>Bitmek bilmeyen upuzun, ipince teraneler...<br/>Bırakın uzun olsun, bırakın ince olsun,<br/>Mississippi nehri gibi!</p>
<p>Yeter ki, kalın olmasın,<br/>Yeter ki, köşeli olmasın,<br/>Çiftlik kâhyası Jo’nun<br/>Kalın kafası gibi,<br/>Aptal kafası gibi!</p>
<p>23 Nisan 2010</p>
<p><strong>‘Cazın Irmakları’</strong> Kitabı</p>
<p>cahitkoytak@gmail.com</p>
</div>

Kaynak: [taraf.com.tr](http://www.taraf.com.tr/cahit-koytak/makale-boogie-woogie.htm), [web.archive.org (arşiv bağlantısı)](http://web.archive.org/web/20130624005118/http://www.taraf.com.tr/cahit-koytak/makale-boogie-woogie.htm)
# Caz İyi Gider, Caz İyi!

*Cahit Koytak 11.07.2011*

<div class="yazi"><p>caz iyi gider, a ruhum, </p>
<p>a kuzum, a beyaz fare,</p>
<p>unutma bunu, unutma bunu,</p>
<p>caz iyi gider mezarda!<b><b></b></b></p>
<p>kurtçuklarla, böceklerle,</p>
<p>beyaz farelerle, siyah farelerle,</p>
<p>takır takır dişlerle, tırnaklarla, kemiklerle</p>
<p>caz iyi gider, caz iyi!</p>
<p>hem ateş çukurunun dibinde, </p>
<p>hem kevser pınarının başında,</p>
<p>ifritlerle de, meleklerle de,</p>
<p>caz iyi gider, caz iyi!</p>
<p>yedi kat yerin altında,</p>
<p>yedi kat göğün üstünde,</p>
<p>âşıkların, ermişlerin, yalvaçların katında</p>
<p>caz iyi gider, caz iyi!</p>
<p>yürütmek için dağları, tepeleri,</p>
<p>kaldırmak için ayağa ölüleri,</p>
<p>anlatmak için derdini, hüznünü,</p>
<p>aşkını kurda kuşa</p>
<p>ve rüzgâra ve yağmura ve toprağa </p>
<p>ve dünyaya ve kendine ve Tanrı’ya</p>
<p>caz iyi gider, caz iyi!</p>
<p>caz iyi gider, caz iyi!</p>
<p>sözcüklerden daha iyi,</p>
<p>kavramlardan daha iyi, </p>
<p>kuramlardan daha iyi,</p>
<p>yasalardan daha iyi,</p>
<p>silahlardan daha iyi,</p>
<p>sınırlardan daha iyi,</p>
<p>caz iyi gider, caz iyi!</p>
<p>caz iyi gider, caz iyi!</p>
<p><i> </i></p>
<p>Mayıs 2011</p>
<p>***</p>
<p><strong>Pamuk Tarlalarında </strong></p>
<p><strong> </strong></p>
<p>Pamuk tarlalarında </p>
<p>Ürün toplayan zenciler</p>
<p>Uzun, upuzun, acıklı mı acıklı</p>
<p>Blueslar söylüyorlar.</p>
<p>Çürük küspe rakısı  </p>
<p>Ve toprak kokusunun verdiği </p>
<p>Bu sarhoşluk da olmasa,</p>
<p>Nasıl dayanır insan</p>
<p>Bunca kedere, bunca öfkeye!</p>
<p>Ve kederi de, öfkeyi de</p>
<p>Yaşamın tadına dönüştüren,</p>
<p>Zencinin kanına karıştıran</p>
<p>Bu yakıcı ezgiye,</p>
<p>Bu tutuşturan ritme,</p>
<p>Bunca yaşama isteğine,</p>
<p>Bunca acılı güzelliğe!</p>
<p>21 Nisan 2010</p>
<p><b><i>Cazın Irmakları</i></b> Kitabı</p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-caz-iyi-gider-caz-iyi.htm), [web.archive.org (arşiv bağlantısı)](http://web.archive.org/web/20130624002932/http://www.taraf.com.tr/cahit-koytak/makale-caz-iyi-gider-caz-iyi.htm)
# Auto da Fe

*Cahit Koytak 18.07.2011*

<div class="yazi"><p>Tanrı mı diyorsunuz İsa’ya siz?<br/>Tanrının oğlu mu diyorsunuz?<br/>Mississippi Doddville’de yakılan<br/>Luther Holbert’ın farkı neydi<br/>Tanrının oğlu İsa’dan, peki?</p>
<p>Onun da iki eli vardı İsa gibi,<br/>Çaktılar çivilerle ağaca ellerinden!<br/>Onun da iki ayağı vardı İsa gibi,<br/>Çaktılar çivilerle ağaca ayaklarından!<br/>Onu da gerdiler çarmıha İsa gibi!</p>
<p>Onun da iki gözü vardı<br/>Tanrının ve Meryem’in oğlu gibi!<br/>Bezle bağladılar, kirli mi kirli,<br/>Yok yok, bağlamadılar bile,<br/>Onun da iki gözü vardı!</p>
<p>İster İnsanoğlu deyin ona,<br/>İster Tanrı oğlu deyin,<br/>Ne farkı vardı Holbert’ın<br/>Ne farkı vardı beyaz İsa’dan ?<br/>Fazlası vardı belki, fazlası vardı!</p>
<p>Holbert’ı çarmıha gerenler, çünkü<br/>Tek başına yetinmediler Holbert’la,<br/>İşin tadını çıkarmak için iyicene<br/>Karısını da çivilediler, karısını da<br/>Çarmıhın öteki yüzüne,</p>
<p>Dağ gibi odun yığdılar sonra,<br/>Ve tutuşturmadan odunları<br/>Parmaklarını kesip aldılar her ikisinin<br/>Kutsal emanet gibisine,<br/>Burunlarını, kulaklarını, meme uçlarını.</p>
<p>Çubuklarla oyup çıkardılar sonra<br/>Apak gözlerini ve deştiler karınlarını,<br/>Taşla vurup kırdılar bembeyaz dişlerini,<br/>Ceviz ya da badem kırar gibi<br/>İnsanlığın kaya gibi sert yüreği üzerinde...</p>
<p>Sonra benzin döküp tutuşturdular,<br/>Çalıyı çırpıyı, odunu ve siyah İsa’yı,<br/>İsa’nın siyah karısını.<br/>Ve piştikçe Tanrının bu siyah<br/>Çocukları, bu siyah akrabaları</p>
<p>Beyazlar dans etti, kadril çektiler<br/>Ateşin ve Holbert’ın çevresinde.<br/>Sonra hatıra fotoğrafı çektirdiler,<br/>Tanrının, İsa’nın, insanlığın<br/>Kömürleşmiş kemikleri üzerinde.</p>
<p>Cazın Irmakları Kitabı</p>
<p>cahitkoytak@gmail.com</p>
</div>

Kaynak: [taraf.com.tr](http://www.taraf.com.tr/cahit-koytak/makale-auto-da-fe.htm), [web.archive.org (arşiv bağlantısı)](http://web.archive.org/web/20130624003134/http://www.taraf.com.tr/cahit-koytak/makale-auto-da-fe.htm)
# Honky-Tonky

*Cahit Koytak 25.07.2011*

<div class="yazi"><p>Biraz afyon, biraz da aşk,<br/>Biraz afyon, biraz da aşk<br/>Erken öldürür adamı,<br/>Erken öldürür siyah adamı.</p>
<p>Bir de pamuk işçisiyse bu zavallı,<br/>Bir de pamuk işçisiyse,<br/>Bir de mısır işçisiyse bu zavallı,<br/>Bir de mısır işçisiyse...</p>
<p>Yetmiyormuş gibi köle olduğu,<br/>Yetmiyormuş gibi siyah olduğu,<br/>Öğrenivermişse bir de,<br/>Öğrenivermişse ağustos böceğinden</p>
<p>Yanık mı yanık, yanık mı yanık<br/>Honky- tonkyler söylemesini,<br/>Honky- tonkyler, honky-tonkyler,<br/>İçli blueslar söylemesini,</p>
<p>Yandı gitti demektir,<br/>Yandı gitti derbeder,<br/>Acıklı mı acıklı bluesları,<br/>Honky- tonkyleriyle beraber!</p>
<p>Peki, duyurabilir mi sesini,<br/>Duyurabilir mi, dersiniz,<br/>Bu katır büyüklüğündeki<br/>Bu eşek büyüklüğündeki</p>
<p>Bu goril büyüklüğündeki<br/>Kapkara ağustos böceği,<br/>Duyurabilir mi, peki,<br/>İçli honky-tonkylerini</p>
<p>Kırık honky-tonkylerini<br/>Onca çapa sesi, onca orak sesi,<br/>Onca yürek sesi arasında,<br/>Onca mazlum ahı arasında</p>
<p>Komşu tarlada çalışan<br/>Melek büyüklüğündeki<br/>Melek hafifliğindeki<br/>O siyah kelebeğe?</p>
<p>İşittirebilir mi, dersiniz, sesini,<br/>Bu kara böcek, bu siyah Orfe,<br/>Komşu cehennemdeki<br/>Siyah Euridike’ye, güzel Euridike’ye?<br/>‘Cazın Irmakları’ Kitabı</p>
<p>cahitkoytak@gmail.com</p>
</div>

Kaynak: [taraf.com.tr](http://www.taraf.com.tr/cahit-koytak/makale-honky-tonky.htm), [web.archive.org (arşiv bağlantısı)](http://web.archive.org/web/20130623232031/http://www.taraf.com.tr/cahit-koytak/makale-honky-tonky.htm)
# Caz Hikâyesi

*Cahit Koytak 01.08.2011*

<div class="yazi"><p>bir horoz çaldım, bir horoz<br/>dövüşken mi dövüşken,<br/>bay John’un çitliğinden.</p>
<p>gündüz dövüştürdüm onu pazarda<br/>akşam karnımızı doyurduk<br/>on zenci, onunla tıka basa.</p>
<p>ama horoz sabahı beklemedi,<br/>hemen o gece göğsüme çöküverdi,<br/>ve döktürdü bütün hikâyesini!</p>
<p>“sorma, Sam, dedi, sorma,<br/>senden sonra, bilsen, neler<br/>geldi, neler, kesik başıma!</p>
<p>kurtulur kurtulmaz, tenin,<br/>şu, yeme içme, çiftleşme, sair,<br/>gündelik işlerinden, gündelik dertlerinden,</p>
<p>cennette açıverdim o saat,<br/>cennette, Tanrının çiftliğinde,<br/>çipil çipil, gözlerimi!</p>
<p>kahya olarak, Sam, düşünsene,<br/>körpe piliçleri koydukları<br/>sırça kümese, kahya olarak, hem de!</p>
<p>sırça kümes dediğim, ben diyeyim on kat,<br/>sen deyiver yüz kat büyüğü<br/>bay John’un kümesinden!</p>
<p>peki, kime rastladım orda,<br/>cennette, bil bakalım kime?<br/>senin zavallı yavukluna, Sam!</p>
<p>güzeller güzeli Eliza’ya!<br/>temizlemek için, bay John’un kirlettiği<br/>o güzel bedenini,</p>
<p>kendini Eufaula Gölü’ne atan<br/>o zavallı zenci kıza,<br/>güzeller güzeli Eliza’ya!</p>
<p>gördüm onu, Sam,<br/>gözlerimle gördüm onu<br/>İsa’nın bahçesinde;</p>
<p>İsa’nın bahçesi ki, çiçekler, zencilerin<br/>yanaklarının renginde<br/>meyveler zencilerin dudaklarının renginde.</p>
<p>herkes zenci orada, görsen,<br/>İsa’nın kendisi bile,<br/>Tanrının kendisi bile!</p>
<p>ve Eliza kiraz topluyordu, Sam,<br/>kendi dudaklarının renginde,<br/>efendimiz İsa için, altın bir sepetin içine.</p>
<p>ve toplarken, arada, kiraz rengi<br/>dudaklarını da koyuyordu sepete<br/>kara kara kirazlarla birlikte.</p>
<p>kara kara dudaklarını da,<br/>kara kara kara yanaklarını da<br/>kara kara kara kara kirazlarla birlikte!</p>
<p>22 Nisan 2010</p>
<p><strong>Cazın Irmakları Kitabı</strong></p>
<p>cahitkoytak@gmail.com</p>
</div>

Kaynak: [taraf.com.tr](http://www.taraf.com.tr/cahit-koytak/makale-caz-hikayesi.htm), [web.archive.org (arşiv bağlantısı)](http://web.archive.org/web/20130623235847/http://www.taraf.com.tr/cahit-koytak/makale-caz-hikayesi.htm)
# Münzevinin Aynaları 

*Cahit Koytak 08.08.2011*

<div class="yazi"><p>XII</p>
<p>sen, içimdeki konuk,</p>
<p>sen, kendini unutturup, unutturup</p>
<p>olmadık yerde, olmadık anlarda ortaya çıkan,</p>
<p>çıktığı zaman da, göze</p>
<p>hep olduğundan birkaç kat büyük,</p>
<p>bir kaç kat parlak ve ince</p>
<p>gözükmeye çalışan,</p>
<p>kendini rüsva eden, küçülen, küçülen,</p>
<p><i>olduğundan birkaç kat </i>küçülen</p>
<p>uslanmaz benlik, </p>
<p>zavallı ruhum, </p>
<p>küçük cehennemim, benim!</p>
<p>ah bir anlatabilsem sana, bir anlatabilsem,</p>
<p>kendinden daha büyük </p>
<p>ve değerli gözükmenin, </p>
<p>tırmanarak kolayca aşabileceğin dağı </p>
<p>nasıl aptalca sırtında taşımaya </p>
<p>kalkışmak olduğunu!</p>
<p>oysa, ne eksik, ne fazla, <i>tam kendin kadar</i> büyük</p>
<p>ve o kadar da değerli kalmaya razı olsan, </p>
<p>bir yapabilsen bunu, bir yapabilsen,</p>
<p>başını yere eğip, </p>
<p>döne dolaşa sabırla çevresini,</p>
<p>dağa tırmanabilecek</p>
<p>ve doruğa erişince de</p>
<p>hiç değilse dağın boyu kadar olsun</p>
<p>yaklaşmış olacaksın göğe.</p>
<p>nasıl öğretmeli sana, nasıl,</p>
<p>dağcılık sanatını, kuzum?</p>
<p>aklını başına topla, a ruhum, a beyaz fare,</p>
<p>aklını başına topla!</p>
<p>hiçbir sanatta, Tanrıdan başka</p>
<p>hiçbir ustanın sonsuza kadar </p>
<p>hep en yukarılarda,</p>
<p>her yönden <i>kusursuz</i></p>
<p>ve hep erişilmez kalamayacağını</p>
<p>iyice yerleştir küçük kafana!</p>
<p>iyice yerleştir ve çıkarma oradan!</p>
<p>sen akıllı, yetenekli, çalışkan,</p>
<p>kendi yalnızlığında Tanrınınkini</p>
<p>anlamaya çalışan </p>
<p>ve bazen anlıyor gibi olan,</p>
<p>yalnız, içrek, münzevi </p>
<p>bir <i>beyaz fare</i>sin! </p>
<p>az şey mi bu ama, az şey mi?</p>
<p>belki, evet, biraz küçük rollerden biri, </p>
<p>küçük ama önemli,</p>
<p>büyük oyun için önemli,</p>
<p>büyük oyun için gerekli,</p>
<p>Tanrının <i>kusursuz </i>şiiri için...</p>
<p>öyleyse hep öyle kal, ne olur!</p>
<p>hep öyle, yani <i>küçük ama önemli</i>,</p>
<p><i>küçük, ama gerekli</i>...</p>
<p>aptal olma, </p>
<p>aptallık etme!</p>
<p><b><i>Münzevinin Aynaları</i></b> <b>Kitabı</b></p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-munzevinin-aynalari-2.htm), [web.archive.org (arşiv bağlantısı)](http://web.archive.org/web/20130624000326/http://www.taraf.com.tr/cahit-koytak/makale-munzevinin-aynalari-2.htm)
# Sadaka Çanağı

*Cahit Koytak 15.08.2011*

<div class="yazi"><p>Adı Henry Thomas olan bu mucizenin<br/>Texas’ta doğduğu yazılı, aile incilinde,<br/>Texas, Upshur County’de...</p>
<p>Ve bu taşra istasyonunda,<br/>Bu kara derili peygamber<br/>Kucağında gitarı, ne mi arıyor?</p>
<p>İncili okumadınız mı siz,<br/>Henry Thomas’ın yazdığı<br/>Müziğin incilini, bluesun incilini?</p>
<p>Gitarım, blueslarım<br/>Çullarım ve sadaka çanağımla,<br/>Ta Upshur’dan kalkıp</p>
<p>Sizi kurtarmaya geldim, kardeşlerim!<br/>Oklohoma trenine atlayıp<br/>Cennete gitmeye niyeti olanları,</p>
<p>Ceplerinde şıngırdayıp duran,<br/>Gönüllerinde ağırlık yapan<br/>Madeni paralardan kurtarmaya!</p>
<p>İyi yürekli, ince ve kibar bayanları<br/>Ve onların iyi yürekli eşlerini<br/>Yahut kibar oynaşlarını</p>
<p>Kurtarmaya geldim, kurtarmaya<br/>Ceplerini yırtan bozukluklardan,<br/>Nikel paralardan, bakır paralardan!</p>
<p>Cehenneme saptırmasınlar diye sizi!<br/>Ve sapacaksanız da, bari,<br/>Boşa taşımayasınız diye cebinizde</p>
<p>Orada geçmeyen mangırları!<br/>Orada geçmeyen paraları!<br/>Orada geçmeyen bozuklukları!</p>
<p>28 Nisan 2010</p>
<p><strong>Cazın Irmakları Kitabı</strong></p>
<p>cahitkoytak@gmail.com</p>
</div>

Kaynak: [taraf.com.tr](http://www.taraf.com.tr/cahit-koytak/makale-sadaka-canagi.htm), [web.archive.org (arşiv bağlantısı)](http://web.archive.org/web/20130624005258/http://www.taraf.com.tr/cahit-koytak/makale-sadaka-canagi.htm)
# İyi Caz ve İyi Şiir İçin Notlar

*Cahit Koytak 22.08.2011*

<div class="yazi"><p>tanrıyla konuşan rüzgâr,<br/>tanrıyla dolup taşan bulut,<br/>tanrıyla yeşeren, çiçeklenen ağaç,<br/>tanrıyla ağlaşan, gülüşen dere,<br/>tanrıyla bakışan dağ,<br/>tanrıyla oynaşan fare...</p>
<p>bıkmadan usanmadan<br/>konuşa dertleşe,<br/>konuşa halleşe,<br/>ağlaşa, gülüşe, oynaşa<br/>işte böyle böyle böyle<br/>yeni bir dile ulaşmak!</p>
<p>işte böyle böyle,<br/>böyle böyle böyle<br/>bir yalınlığa,<br/>bir yakınlığa erişmek,<br/>iyi caz için,<br/>iyi şiir için!</p>
<p>8 Kasım 2010</p>
<p><strong>II</strong></p>
<p>biz O’nun düşünceleriyiz,<br/>O’nun besteleri,<br/>O’nun oyunu,<br/>O’nun jestleri, mimikleri...</p>
<p>biz O’nun şiiriyiz,<br/>O’nun şiirinin dizeleri,<br/>sözcükleri,<br/>heceleri, harfleri...</p>
<p>biz O’nun hayatıyız,<br/>O’nun hayatının<br/>dönemleri, mevsimleri,<br/>günleri ve saatleri...</p>
<p>biz O’nu yaşıyoruz,<br/>biz O’nu oluyoruz,<br/>O hepimizi,<br/>topumuzu!</p>
<p>O’nun hayatından<br/>O’nun sanatından<br/>iz, toz, köz taşıyan<br/>her şey dahildir</p>
<p>iyi caza,<br/>iyi şiire,<br/>kıvrak dansa,<br/>makbul duaya.</p>
<p>8 Kasım 2010</p>
<p><strong>‘Cazın Irmakları’</strong> Kitabı</p>
<p>cahitkoytak@gmail.com</p>
</div>

Kaynak: [taraf.com.tr](http://www.taraf.com.tr/cahit-koytak/makale-iyi-caz-ve-iyi-siir-icin-notlar.htm), [web.archive.org (arşiv bağlantısı)](http://web.archive.org/web/20130624005544/http://www.taraf.com.tr/cahit-koytak/makale-iyi-caz-ve-iyi-siir-icin-notlar.htm)
# Cazın Kısa Tarihi   

*Cahit Koytak 29.08.2011*

<div class="yazi"><p>Ragtime, New Orleans </p>
<p>Ve Dixieland cazıyla başlıyor</p>
<p>Cazın ve cazı sevenlerin tarihi.</p>
<p>Cazın tarih öncesine gelince, </p>
<p>Orta Avrupalı çingene havalarından,</p>
<p>Balkan köçekçelerinden tutun da,</p>
<p>Eski Mısır’da, </p>
<p>Zadegân karısı Zeliha’nın,</p>
<p>İçkili, çalgılı kabul gününde, </p>
<p>Öyle aniden içeri girince Yusuf,</p>
<p>Görülmemiş güzelliği karşısında onun,</p>
<p>Kendilerinden geçip </p>
<p>Ellerindeki meyve bıçaklarıyla</p>
<p>Parmaklarını kesen, saraylı kadınların,</p>
<p>Tambur, santur </p>
<p>Ve kaval seslerine karışan </p>
<p>Çığlıklarına, çığrışmalarına kadar </p>
<p>Götürenler var, cazı.</p>
<p>***</p>
<p><strong>Cazın Bileşimi</strong></p>
<p>“Caz melezdir, diyor, </p>
<p>                   GüzelSözlerinCini,</p>
<p>“Caz melezdir, efendimiz, </p>
<p>Siyah seslerle beyaz seslerin </p>
<p>        çocuğudur caz;</p>
<p>Siyah esinlerle beyaz esinlerin,</p>
<p>Siyah yazgıyla beyaz yazgının... </p>
<p>       </p>
<p>En güzel, en açık örnektir caz,</p>
<p>En güzel, en diri, en renkli </p>
<p>        döllerin, ancak,</p>
<p>Irkların, zevklerin ve aşkların</p>
<p>        karışımından doğduğuna</p>
<p>Ve en içten, en yalın, </p>
<p>        en makbul duaların da, </p>
<p>En parlak küfürlerin de, </p>
<p>        <i>melez</i> olduğuna...”</p>
<p>***</p>
<p><strong>Cazın Faydaları <i></i></strong></p>
<p>Güzellik karşısında,<b><i></i></b></p>
<p>Derin keder yahut sevinç karşısında,</p>
<p>Geçip giden, akıp duran karşısında</p>
<p>Hüngür hüngür ağlamayı,</p>
<p>Dövünmeyi, dağılmayı önlemenin,</p>
<p>Önlenemiyorsa eğer, </p>
<p>Onlardan kanat yapmanın, </p>
<p>Yüzgeç yapmanın,</p>
<p>Yelken yapmanın, </p>
<p>Dümen yapmanın,</p>
<p>Bunlar yapılamıyorsa,</p>
<p>Hiç değilse, senin yerine</p>
<p>Göğün boynuna sarılacak,</p>
<p>Omuzlarında gezinecek,</p>
<p>Yanaklarını öpecek</p>
<p>Ve gözlerinin içine dalıp gidecek</p>
<p>Bir uçurtma yapmanın</p>
<p>En güzel yollarından biridir caz.</p>
<p>10 Mayıs 2010</p>
<p><b><i>Cazın Irmakları</i></b> <b>Kitabı</b></p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-cazin-kisa-tarihi.htm), [web.archive.org (arşiv bağlantısı)](http://web.archive.org/web/20130624003159/http://www.taraf.com.tr/cahit-koytak/makale-cazin-kisa-tarihi.htm)
# Charley Patton’ın Bluesları 

*Cahit Koytak 05.09.2011*

<div class="yazi"><p>Müziği ve insanı tanımayan cahiller, </p>
<p>Baş eğdirdiğini düşünüyorlarmış</p>
<p>İsyancı duygulara, bluesun,</p>
<p>Gözü yaşlı doyumlarla savarak</p>
<p>Bu yönsüz duyguları </p>
<p>Falan, falan...</p>
<p>Oysa, isyan dediğiniz nedir ki, </p>
<p>Başka nedir ki, sorarım size,</p>
<p>Pamuk tarlasında sabah</p>
<p>Şakıması değilse, bazen coşkuyla,</p>
<p>Bazen hüzünle, bazen kahırla</p>
<p>Bazen hepsiyle birden, tarla kuşunun!</p>
<p>Değilse, patlatıp çıkması kabuğunu, </p>
<p>Patlatıp çıkması, pamuk tarlasında yine, </p>
<p>Yabani çiğdemin bir sabah erken, </p>
<p>Hem de pamuk kozasının içinden </p>
<p>Mucizevi bluesları gibi</p>
<p>Peygamber Charley Patton’ın!</p>
<p>Başka nedir  ki,</p>
<p>Başka ne ki, sorarım size,</p>
<p>Değilse, gök gürültüsü, kış ayazında!  </p>
<p>Değilse, lapa lapa kar, </p>
<p>Lapa lapa kar, yaz ortasında</p>
<p>Bluesları gibi Charley Patton’ın!</p>
<p>Değilse, değilse, değilse Charley Patton’ın </p>
<p>Ayçiçeği tarlasından yükselen</p>
<p>Gelincik rengi doğaçlamaları,</p>
<p>İnce boyunlarını sitemle </p>
<p>Tanrıya doğru uzatan </p>
<p>Ayçiçekleri ve zenciler arasında?</p>
<p>Başka nedir ki isyan, başka ne, başka ne?</p>
<p>Başka nedir ki insan, </p>
<p>Başka ne, başka ne?</p>
<p>Başka nedir ki isyan, </p>
<p>Başka nedir ki insan,</p>
<p>Başka ne, başka ne, başka ne?</p>
<p>26 Nisan 2010</p>
<p><b><i>Cazın Irmakları</i></b> <b>Kitabı</b></p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-charley-patton-in-blueslari.htm), [web.archive.org (arşiv bağlantısı)](http://web.archive.org/web/20130624005040/http://www.taraf.com.tr/cahit-koytak/makale-charley-patton-in-blueslari.htm)
# ‘Sokakta’ Solo Saksafon

*Cahit Koytak 12.09.2011*

<div class="yazi"><p>şu lanet yirmi sentlik </p>
<p>bozukluklar gibi içine yağan</p>
<p>notaların hiç birini unutma,</p>
<p>eroinin bilinçte açtığı </p>
<p>bu <i>piç kurusu</i> çukurda, oğlum!</p>
<p>şu, kaldırım yosmalarının</p>
<p>göğüsleri gibi, kalçaları gibi </p>
<p>hoplayıp, zıplayan akorları, </p>
<p>inişleri, çıkışları unutma,</p>
<p>kaydet hepsini, kaydet hepsini, kaydet </p>
<p>o <i>piç kurusu</i> kafana, oğlum!  </p>
<p>bu parça, ün getirmeyecek sana,</p>
<p>bu parça, on para kazandırmayacak, ama </p>
<p>içindeki tutuk bülbülü,</p>
<p>içindeki suskun şeytanı </p>
<p>ya da meleği tüy tüy yolup</p>
<p>tüy tüy yolup</p>
<p>saksafonun kıçından</p>
<p>yele savurmana, göğe savurmana </p>
<p>yarayacak, oğlum!</p>
<p>çal oğlum, çal oğlum, çal oğlum, çal!</p>
<p>durma, tiz seslere tırman,</p>
<p>tırman, beyaz bir güvercinin</p>
<p>–yahut siyahtan şaşmayalım–</p>
<p>gece gibi siyah bir güvercinin</p>
<p>ruhun sahanlığında </p>
<p>takla ata ata, takla ata ata </p>
<p>bölünmesi gibi bin bir parçaya,</p>
<p>bölün sen de, bölün sen de,</p>
<p>bölün korkma!</p>
<p>ve bölünürken o siyah güvercinin</p>
<p>simsiyah geceyi de, </p>
<p>simsiyah kaderi de</p>
<p>şu <i>piç kurusu</i> dünyadaki </p>
<p>yürek sayısı kadar,</p>
<p>–yoksul ve kırık yürek sayısı kadar–</p>
<p>tüy tüy yolması, </p>
<p>tüy tüy yolması ve savurması gibi,</p>
<p>bölün oğlum, bölün sende</p>
<p>bölün kurda kuşa, dağa taşa,</p>
<p>buluta, rüzgâra!</p>
<p>bölün, bölün, bölün, bölün</p>
<p>otlara, ağaçlara, </p>
<p>artarsa yıldızlara</p>
<p>artarsa insanlara,</p>
<p>artarsa<i> piç kurusu</i> zencilere,</p>
<p>artarsa<i> piç kurusu</i> beyazlara!</p>
<p>3 Kasım 2010</p>
<p><b><i>Cazın Irmakları</i></b><b> Kitabı</b></p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-sokakta-solo-saksafon.htm), [web.archive.org (arşiv bağlantısı)](http://web.archive.org/web/20130623234848/http://www.taraf.com.tr/cahit-koytak/makale-sokakta-solo-saksafon.htm)
# Bluesların Bluesu

*Cahit Koytak 19.09.2011*

<div class="yazi"><p>Gök niye bu kadar engin,</p>
<p>Bu kadar sessiz, bu kadar mavi</p>
<p>Ve yer niye bu kadar geniş,</p>
<p>Bu kadar gürültülü, bu kadar renkli?</p>
<p>Hiç düşündün mü bunu,</p>
<p>İçine sordun mu hiç,</p>
<p>Kalbine sordun mu hiç?</p>
<p>Bilmiyorsan, ben söyleyeyim,</p>
<p>Tanrıyı övmek için yaktığın ezgilerle</p>
<p>Doldurasın diye göğü!</p>
<p>Ve Tanrıyı öve öve yaptığın tangolarla, </p>
<p>Yaptığın sambalarla, foksrotlarla</p>
<p>Yerinden oynatasın diye yeri!</p>
<p>Bu otlar, bu çimenler, bu ağaçlar</p>
<p>Niye bu kadar yeşil,</p>
<p>İçine sordun mu hiç,</p>
<p>Kalbine sordun mu hiç?</p>
<p>Bilmiyorsan, ben söyleyeyim,</p>
<p>Tanrının elleri yeşil de onun için!</p>
<p>Tanrının, toprak anayı, </p>
<p>Toprak ananın saçlarını,<br/>Yanaklarını, dudaklarını okşayan</p>
<p>Elleri yeşil de onun için!</p>
<p>Bu papatyalar niye bu kadar beyaz,</p>
<p>Böyle köpük köpük,</p>
<p>Kendine sordun mu hiç?</p>
<p>Tanrı bir bakış atmış onlara çünkü</p>
<p>Ve yüzünün ışıltısı</p>
<p>Beyaza boyamış papatyaları!</p>
<p>Peki, bu kirazlar niye kırmızı böyle?</p>
<p>Bilmiyorsan, ben söyleyeyim,</p>
<p>Tanrının dudakları dokunmuş,</p>
<p>Tanrının yaratıcı soluğu değmiş onlara.</p>
<p>Gök neden bu kadar tenha,</p>
<p>Bu kadar uzak,</p>
<p>Söylemiş miydim bunu?</p>
<p>Yaktığın blueslar yükselsin de,</p>
<p>Yağmur bulutları gibi</p>
<p>Doldursunlar diye onu</p>
<p>Ve yağsınlar sağanak, sağanak</p>
<p>Acıtarak, sızlatarak</p>
<p>Yaralarımızın üzerine!</p>
<p>Peki, yeryüzü neden bu kadar kalabalık?</p>
<p>Söylemiş miydim bunu,</p>
<p>Söylememiş miydim bunu?</p>
<p>Tanrının güzelliği,</p>
<p>Tanrının cömertliği,</p>
<p>Tanrının bin bir rengi,</p>
<p>Bin bir dili, bin bir ismi, </p>
<p>Dağılacak sonsuz sayıda varlık,</p>
<p>Sonsuz sayıda biçim,</p>
<p>Sonsuz sayıda yürek bulabilsin diye,</p>
<p>Ve sayısız öykü ve sayısız şiir</p>
<p>Ve sayısız blues...</p>
<p><b><i>Cazın Irmakları</i></b> <b>Kitabı</b></p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-blueslarin-bluesu.htm), [web.archive.org (arşiv bağlantısı)](http://web.archive.org/web/20130624002917/http://www.taraf.com.tr/cahit-koytak/makale-blueslarin-bluesu.htm)
# Piyano & Balina

*Cahit Koytak 26.09.2011*

<div class="yazi"><p>“Bunu da yaptık sonunda, işte bunu da,</p>
<p>A ruhum, a kuzum, a beyaz farecik, </p>
<p>Diyor kendi kendine</p>
<p>Oyun kişilerinden biri,</p>
<p>“Altmış yaşlarında tuttuk, iyi mi, </p>
<p>Piyano çalmayı koyduk kafaya, </p>
<p>Artık hayırlısı, ruhum, artık hayırlısı! </p>
<p>Mizah olsun diye söylemiyorum bunu,</p>
<p>Gel geç bir heves de değil hiç öyle,</p>
<p>Kararlıyım, götürmeye işi,</p>
<p>Cennet ya da cehennem, </p>
<p>Nereye varırsa artık</p>
<p>Nereye giderse.</p>
<p>Ve inanıyorum, tutkuyla inanıyorum ki,</p>
<p>Öğrendiğim zaman </p>
<p>Lizst gibi piyano çalmasını, </p>
<p>Cehennemde sıcaklık </p>
<p>Kaç yüz derece santigrat </p>
<p>Olursa olsun,<br/>Biraz hüzün katmak için oyuna</p>
<p>Ve bolca romantizm,</p>
<p>Melekler piyanonun üstüne, </p>
<p>Kar yağdıracaklar, </p>
<p>Lapa lapa kar!</p>
<p>Ve geyiklerin çektiği kızaklarla</p>
<p>Dinlemeye gelecekler beni </p>
<p>Cennetten hayranlarım,</p>
<p>Cehennemden de, eminim, </p>
<p>Vaktiyle, yazdığım dünya kadar şiirin </p>
<p><i>‘Kıymetini ketmeden münekkitler’</i></p>
<p>Gizli, açık irili ufaklı rakiplerim,</p>
<p>Haklı, haksız boy boy muhaliflerim...</p>
<p>Derken, mucizevî doğaçlamalarım</p>
<p>Yeterince bulunca kıvamını,</p>
<p>Birden uçmaya başlayacak her şey,</p>
<p>İnsanlar, geyikler, kuyruklu piyano,</p>
<p>Ağaçlar, köprüler, mezarlar,</p>
<p>Sokaktan geçen piyano akortçusu...</p>
<p>Ve karnından çıkabilmek için,</p>
<p>Bu acemi piyanistin</p>
<p>Götürmediği kıyı, </p>
<p>Sokmadığı meyhane</p>
<p>Ve kulağına çığırılmadık</p>
<p>Sarhoş havası bırakmadığı</p>
<p>Sağır balinası, dilsiz balinası...</p>
<p>Kanatlarını çıkarıp sudan</p>
<p>O gün o da uçacak, o da!</p>
<p>Sen de uçacaksın, o gün,</p>
<p>A ruhum, a kuzum, </p>
<p>A beyaz fareciğim benim,</p>
<p>Sen de uçacaksın, sen de,</p>
<p>Her kuşun bittiği,</p>
<p>Simurg’un başladığı yere!</p>
<p>Her şeyin bittiği, </p>
<p>Herkesin yittiği,</p>
<p>Tanrının göründüğü yere!”</p>
<p><b><i>Cazın Irmakları</i></b> <b>Kitabı</b></p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-piyano-balina.htm), [web.archive.org (arşiv bağlantısı)](http://web.archive.org/web/20130624004643/http://www.taraf.com.tr/cahit-koytak/makale-piyano-balina.htm)
# Gemi, Dağ, Kafes

*Cahit Koytak 03.10.2011*

<div class="yazi"><p>sesini, rüzgârların uğultusuna,</p>
<p>gök gürlemelerine;</p>
<p>sesinin parıltısını da </p>
<p>bilmem kaç yüz ışık yılı uzaklardaki</p>
<p>Sirius yıldızının parıltısına </p>
<p>benzetmek isteyen ozanlar,</p>
<p>hiç görünmemelidirler </p>
<p>gazete sayfalarında, </p>
<p>bana kalırsa;</p>
<p>çarşıda pazarda, sokakta</p>
<p>insanların içine girmemeli,</p>
<p>Üsküdar, Beşiktaş arası</p>
<p>yolcu motorlarına binmemeli,</p>
<p>‘Beyoğlu’nda akarken’ falan</p>
<p>göze çarpmamalıdırlar hiç.</p>
<p>onlar, aklın ötesine giden</p>
<p>bir geminin güvertesinden</p>
<p>martılara yem atarken </p>
<p>hatırlanmalıdırlar hep.</p>
<p>yahut iplerle, halatlarla </p>
<p>dimdik bir dağa tırmanırken </p>
<p>yahut dolaşırken </p>
<p>küskün panterler gibi</p>
<p>parmaklıklar ardında…</p>
<p><b><i>Yüreğe Yapılan Dövme</i></b> <b>Kitabı</b></p>
<p>***</p>
<h3>Biri Bir Türkü Tutturur     </h3>
<p>biri bir türkü tutturur yolda;</p>
<p>o, türküsünü söylerken </p>
<p>onun yakınlarından geçenler,</p>
<p>insan, melek, kurt, vaşak,</p>
<p>uçan, kaçan, her şey, herkes </p>
<p>birden tanıdık kesilirler </p>
<p>birbirlerine.</p>
<p>bakışır, gülüşürler.</p>
<p>bazen de, içlerinde tutamaz,</p>
<p>ortak kader, </p>
<p>sularında birlikte sürüklendikleri hayat</p>
<p>ve köpüren, çağıldayan varoluş üzerine, </p>
<p>dokunaklı bir şeyler </p>
<p>söylemek isterler birbirlerine.</p>
<p>ve işte öyle anlarda</p>
<p>hayatın, kaderin, varlığın Sahibi de </p>
<p>oradan geçiyormuş gibi,</p>
<p>ışır her şey, ışır herkes, </p>
<p>ışır gözler ve gönüller.</p>
<p>daha doğrusu, gönüller ışır, ışır da,</p>
<p>şavkı yüzlere vurur, </p>
<p>gözlere vurur </p>
<p>ışıyan gönüllerin.</p>
<p><b><i>Şen Maneviyat</i></b> <b>Kitabı</b></p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-gemi-dag-kafes.htm), [web.archive.org (arşiv bağlantısı)](http://web.archive.org/web/20130624001759/http://www.taraf.com.tr/cahit-koytak/makale-gemi-dag-kafes.htm)
# Annemin Başucunda

*Cahit Koytak 10.10.2011*

<div class="yazi"><p>         <i>Tenzile Anne’ye, benim anneme </i></p>
<p>         <i>ve hayatı bize bırakıp giden öteki </i></p>
<p>         <i>bütün annelere ‘rahmet okunması’ </i></p>
<p>         <i>dileğiyle...</i></p>
<p>Annem yüz yaşını birkaç yıl geçti;</p>
<p>bir buçuk yıldır da upuzun bir rüyada </p>
<p>                                   kanatlarını deniyor, </p>
<p>katılmak için, Tanrı’ya dönen </p>
<p>                                          göçmen kuşlara.</p>
<p>Yalnızca sütünü içmek, ilaçlarını almak,</p>
<p>bazen de kısa repliklerini </p>
<p>fısıldamak için</p>
<p>girip çıkıyor gündelik <i>oyunlara</i>.</p>
<p>Bu tarafta mı, öteki tarafta mı </p>
<p>belli olmayan bir derin uykuda</p>
<p>dünyanın en güzel, en sevgili yüzünde</p>
<p>dünyanın en güzel, en ışıltılı,</p>
<p>en çok acı ve mucize görmüş gözleri...</p>
<p>işte o güzel yüzü, bugün </p>
<p>sütünü içirdikten sonra</p>
<p>                          avuçlarımın içine aldım</p>
<p>ve o güzel gözlerin içine bakarak,</p>
<p>“Güzel yüzün biraz gülümsesin, </p>
<p>güzeller güzeli anacığım!” dedim.</p>
<p>“Bak, ayın ışıması gece için neyse,</p>
<p>senin gülümsemen de benim için öyle!</p>
<p>Bak, gecenin sessizliği, derinliği</p>
<p>büyük, güzel ve pırıltılı </p>
<p>                              düşünceler için neyse,</p>
<p>senin gülümsemen de </p>
<p>                         benim için öyle!</p>
<p>Gündüzün aydınlığı, diriliği, </p>
<p>seslerle, renklerle, hikâyelerle dolu sinesi</p>
<p>arayan bir kalp için neyse,</p>
<p>senin gülümsemen de</p>
<p>                          benim için öyle!</p>
<p>Başını biraz çevir ve bakıver dışarı,</p>
<p>bulutun doğurgan gölgesi,</p>
<p>yağmurun hüzünlü ezgisi,</p>
<p>ağacın ruhanî yeşili yeryüzü için neyse,</p>
<p>senin gülücüğün de </p>
<p>benim için öyle, benim için öyle, </p>
<p>                                    benim için öyle!”</p>
<p>Ben bunları söylerken annemin alt çenesi</p>
<p>ve alt dudağı titremeye,</p>
<p>gözleri sulanmaya başladı.</p>
<p>Ve sözlerimin ortasında, </p>
<p>onun o, dünyayı uçuşan meleklerle</p>
<p>ve mucizelerle dolduran gencecik tebessümü </p>
<p>                        belirdi güzel yüzünde önce;</p>
<p>sonra da sessiz sessiz ağlamaya başladı.</p>
<p>O an, başparmağımla işaret parmağım </p>
<p>                         gözlerime gitti benim de.</p>
<p>Tatlı, sıcak bir gözyaşı dalgası </p>
<p>                                    yükseldi içimden</p>
<p>ve yüreğimi, hançeremi, gözlerimi </p>
<p>ve onlarla baktığım şeyleri,</p>
<p>onsuz dünyayı, onsuz hayatı </p>
<p>                                         yakıp kavurdu.</p>
<p> 29 Mart 2010  <i>(Tekrar)</i></p>
<p><b><i>Yüreğe Yapılan Dövme </i></b><b>Kitabı<i></i></b></p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-annemin-basucunda-2.htm), [web.archive.org (arşiv bağlantısı)](http://web.archive.org/web/20130624003602/http://www.taraf.com.tr/cahit-koytak/makale-annemin-basucunda-2.htm)
# Vakit Varken

*Cahit Koytak 17.10.2011*

<div class="yazi"><p>I</p>
<p>bunca ima, bunca işmar,</p>
<p>bunca ateş yakarak</p>
<p>ve dağın bu yüzünden ötekine</p>
<p>dumanların diliyle, </p>
<p>ciltler dolusu söz,</p>
<p>göğüsler dolusu ahla</p>
<p>anlatmak istiyorum ki,</p>
<p>sessiz duran şeylere,</p>
<p>sır saklayan şeylere,</p>
<p>dağlara, taşlara, ağaçlara,</p>
<p>cinlere, meleklere, insanlara, </p>
<p>demek  istiyorum,</p>
<p>demek istiyorum, </p>
<p>demek istiyorum ki,</p>
<p>susmayın, ne olur, </p>
<p>susmayın, vakit varken</p>
<p>konuşun birbirinizle!</p>
<p>konuşun rüzgârla, bulutla, </p>
<p>gelip geçenle!</p>
<p>hayatla, ölümle, </p>
<p>ebediyetle!</p>
<p>birini bulanmazsanız</p>
<p>konuşacak, halleşecek,</p>
<p>konuşun gölgenizle,</p>
<p>konuşun kendinizle,</p>
<p>konuşun Rabbinizle!</p>
<p>II</p>
<p>vakit varken daha çok baksam göğe!</p>
<p>daha çok el sallasam turnalara</p>
<p>vakit varken daha çok tırmansam </p>
<p>başı dumanlı dağlara!</p>
<p>vakit varken daha çok dokunsam</p>
<p>otlara, dikenlere, ağaçlara!</p>
<p>daha çok konuşsam serçelerle, kargalarla, </p>
<p>daha çok yarışsam kaplumbağalarla!</p>
<p>vakit varken daha çok sevsem,</p>
<p>daha çok ve katman katman!</p>
<p>aştan ekmekten kesilsem </p>
<p>ve ölsem sonunda aşktan, </p>
<p>her gün yeniden ölsem ve aşka gömülsem,</p>
<p>yaraları sağaltan aşka</p>
<p>geceyi gündüze, </p>
<p>mezarı bağa bahçeye çeviren aşka!</p>
<p><b><i>Şen Maneviyat </i></b><b>Kitabı<i></i></b></p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-vakit-varken.htm), [web.archive.org (arşiv bağlantısı)](http://web.archive.org/web/20130623234448/http://www.taraf.com.tr/cahit-koytak/makale-vakit-varken.htm)
# Küresel Bahar

*Cahit Koytak 24.10.2011*

<div class="yazi"><p>devletin üstüne çamur yağıyor,</p>
<p>kutsal devletin üstüne katran yağıyor,</p>
<p>ulus-devletin üstüne taş yağıyor, </p>
<p>kül yağıyor, mezar toprağı yağıyor!</p>
<p>taş kafalı militarizmin üzerine ateş yağıyor!</p>
<p>kâğıt kafalı bürokrasinin tepesine</p>
<p>kazanı devrilmiş cehennemin</p>
<p>ve vicdanın isi pası, kurumu</p>
<p>savruluyor yüzüne kapitalizmin!</p>
<p>kül yağıyor, ateş yağıyor, kurum yağıyor, </p>
<p>günah yağıyor, günah, </p>
<p>kendi fıskufücurları, kendi aptallıkları,</p>
<p>yeryüzünden melekleri kovmaya kalkan </p>
<p>lahana kafalı burjuvazinin!</p>
<p>ama göğün bilmem kaçıncı katında, </p>
<p>gönlün bilmem kaçıncı katında,</p>
<p>büyük caz şenliğinde, </p>
<p>meydanlarını, bulvarlarını, </p>
<p>arka sokaklarını, cennetin</p>
<p>hınca hınç doldurup taşan kalabalığa</p>
<p>Caz yağıyor, cazın harikaları, </p>
<p>Clarens Clement yağıyor, saksafonuyla,</p>
<p>Clarens Clement yahut İsrafil </p>
<p>yahut <i>Zamanın Ruhu...</i> </p>
<p><i>yoksullara ve sivillere</i> adanmış </p>
<p>toplu doğaçlamalarla </p>
<p>ermişleri, dervişleri, delileri cazın...</p>
<p>kimin yüzüne baksan o kalabalıkta, </p>
<p>herkes biraz kendi, biraz da sanki</p>
<p>en çok sevdiği, yücelttiği kişi!</p>
<p>biraz kendi, biraz Hz.Muhammed, sözgelimi, </p>
<p>biraz kendi, biraz Hrant Dink, biraz Hz. Ali, </p>
<p>biraz Hz. Meryem, biraz Hz. İsa, Assisili François;</p>
<p>elini sallayınca cazın yalımlarıyla </p>
<p>avuçlarının içi ışıyan Hz..Musa,</p>
<p>biraz Şivan Perwer, biraz Nelson Mandela.</p>
<p>ve gönülden arayarak baktıkça kalabalığa </p>
<p>Adem’le Havva’ya varıncaya</p>
<p>                  bütün enbiya, bütün evliya...</p>
<p>herkes ergenlik çağında ama, </p>
<p>herkes ergenlik çağında.</p>
<p>ve herkesin yüzünden saçılan nurda, </p>
<p>sesinin tınısında, bakışlarında </p>
<p>biraz kendi, biraz, biraz da </p>
<p>En Büyük Olan, En Aşkın Olan...</p>
<p>O’nunla dolup dolup taşıyor herkes,</p>
<p>orada olan olmayan, doğan doğmayan,</p>
<p>yeryüzünün bütün kızları kızanları...</p>
<p>ve yokuş yukarı akıyor hepsinin kanı;</p>
<p>bağırıyor, çığırıyor, yeri göğü inletiyorlar,</p>
<p>aklın kalelerini yıkıp geçiyor,</p>
<p>gönlün gök katlarını yere indiriyorlar;</p>
<p>elleri, kolları, çığlıklarıyla </p>
<p>çoğalıyor, çoğalıyor, çoğaltıyorlar </p>
<p>hayatı, sanatı, rahmeti, cazı...</p>
<p>ve yuyup yıkıyor caz, söküp alıyor cazın ırmakları</p>
<p>ruhlardaki ve tenlerdeki</p>
<p>günahı, vebali, korkuyu, nefreti, </p>
<p>üstünlük vehmini, iktidar illetini,</p>
<p>körkütük aklın sefaletini, gücün sefaletini...</p>
<p>caz, bu, caz! cazın ırmakları bunlar</p>
<p>göğün vadilerinden geçen</p>
<p>ve turna sürüsüne çeviren, kırlangıç sürüsüne,</p>
<p>alevleri, dumanlarıyla tüm cehennemleri,</p>
<p>kafalardaki, vicdanlardaki, kutsal kitaplardaki...</p>
<p><b><i>Cazın Irmakları</i></b><b> Kitabı</b></p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-kuresel-bahar.htm), [web.archive.org (arşiv bağlantısı)](http://web.archive.org/web/20130623233152/http://www.taraf.com.tr/cahit-koytak/makale-kuresel-bahar.htm)
# Diken ve Balta

*Cahit Koytak 31.10.2011*

<div class="yazi"><p><i>Yirminci yılında</i></p>
<p><i>                    <b>Mazlum-Der</b> gönüllülerine...</i></p>
<p>Ölümlüler arasında öyleleri de var ki,</p>
<p>Ölümü ve onun verdiği derin kaygıyı,</p>
<p>İçlerine batıp duran bir diken gibi değil,</p>
<p>Yahut tenlerinde dolaşan </p>
<p>Bir iğne kırığı gibi falan değil, değil de,</p>
<p>Bir balta gibi taşırlar.</p>
<p>Ve o balta saplanmıştır köküne kadar</p>
<p>                    kafalarına, bu ölümlülerin.</p>
<p>Ama işte abanoz ağacı kadar sıkıdır,</p>
<p>Kalındır böylelerinin kafası</p>
<p>Ve ne yaparsanız yapın, ııh, </p>
<p>Santim oynatamazsınız </p>
<p>          saplandığı yerden o trajik baltayı.</p>
<p>Yeri göğü inletirler feryatlarıyla,</p>
<p>Ölmeden ödetmek isterler ölümlerini,</p>
<p>Kurt kuş, insan, melek, hepimize...</p>
<p>Ve böylelerinin arasından çıkar,</p>
<p>Bu abanoz kafalı ölümlülerin<i> </i>arasından, <i></i></p>
<p><i>Kurtarıcı</i>ların en irileri, en azmanları;</p>
<p><i>Ömürboyu</i> olanları, </p>
<p>Bazen <i>ebedi</i> olanları, <i>zalimler</i>in.</p>
<p>Dünyayı kana bulayan deliler, </p>
<p>Cengizler, Napolyonlar, Yezitler,</p>
<p>Ramses, Kaddafi, Stalin, Hitler...</p>
<p>Kafalarında, köküne kadar saplı </p>
<p>Görünmeyen baltalar taşıyan </p>
<p>Bu taş kafalı, abanoz kafalı </p>
<p><i>                         tip</i>lerin arasından çıkar...</p>
<p>Rekor <i>savunma bütçeleri</i>yle </p>
<p>Ölüm endüstrisini ayakta tutan, </p>
<p>Milyonlarca yoksulu sokakta aç uyutan,</p>
<p>Çocukları anasız, babasız,</p>
<p>Oyunsuz, okulsuz ve rüyasız bırakan</p>
<p>            büyük katiller de, cihangirler de,</p>
<p>Evet işte, bu tank kafalı<i>, </i>top kafalı<i> </i></p>
<p>                     zorbaların arasından çıkar.<i></i></p>
<p>“Bu <i>kurucu, kurtarıcı</i> gangsterleri,</p>
<p>Dünyanın sonu pahasına,</p>
<p>Doğanın ve insanın sonu pahasına,</p>
<p>Şiirin, müziğin ve dostluğun sonu pahasına</p>
<p><i>Ucuz ve temiz enerji </i>için, </p>
<p><i>Ucuz ve</i> <i>temiz</i> ölüm için, güya</p>
<p>Kıyamet türbinleri kurmaya kışkırtan da </p>
<p>Ne akıldır, ne bilgi, ne de erdem;</p>
<p>Yine o baltadır, efendimiz, diyor G.S.Cini, </p>
<p>Körlemesine enselerine saplı o meşum balta;</p>
<p>Ve o baltanın verdiği dayanılmaz acıyı </p>
<p>Yeryüzünde yaşayan her canlıya </p>
<p>                                   bulaştırma dürtüsü...</p>
<p>Ama haksızlık yapmamalı yine de,</p>
<p>İyi niyet taşıyan da yok değildir </p>
<p>                                      bunların arasında.</p>
<p><i>Beka</i> <i>hissi</i> denir ya, <i>eser</i> vermek, </p>
<p>                ardında iz bırakmak falan falan...</p>
<p>İşte, bu yaralı kurtlardan bazısı da, </p>
<p>Kurtuluş olmasa da o belâlı baltadan, </p>
<p>Yapıp ettikleriyle, ölümden sonrası için, </p>
<p>Bir yalancı <i>olimpos</i> </p>
<p>                 yükseltmek istiyor olabilir, </p>
<p>Daha sağken, o dağda, o çalınmış cennette</p>
<p><i>Dalkavuk </i>kargalarla, <i>yiyici</i> farelerle<i> </i></p>
<p><i>Tanrıcılık</i> oynayarak avunsun </p>
<p>Ve ara sıra unutsun diye </p>
<p>Beynindeki dikeni, başındaki <i>belâ</i>yı.”</p>
<p><b><i>Yoksular ve Siviller İçin Tezler </i></b><b>Kitabı</b></p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-diken-ve-balta.htm), [web.archive.org (arşiv bağlantısı)](http://web.archive.org/web/20130624001859/http://www.taraf.com.tr/cahit-koytak/makale-diken-ve-balta.htm)
# ‘Evsiz’

*Cahit Koytak 07.11.2011*

<div class="yazi"><p><i>(Biz şehirlileri, yalnızca depremzedeler </i></p>
<p><i>için değil, fakat, dünyanın bütün şehirlerinde </i></p>
<p><i>sokakta yaşayan ve geceleri başlarını </i></p>
<p><i>evlerimizin ve yüreklerimizin eşiğine </i></p>
<p><i>koyarak sabahlayan yüz binlerce, belki </i></p>
<p><i>milyonlarca <b>‘Evsiz’</b> kardeşimiz için de </i></p>
<p><i>dünyayı ‘bayram yeri’ne çevirmeye çağıran </i></p>
<p><i>ve bu yıl Bayram’ı, <b>onlar</b> gibi, geceyi </i></p>
<p><i>sokakta geçirerek karşılayan </i><i>AKDER, EMEK </i></p>
<p><i>VE ADALET PLATFORMU, KALPLERE SEVİNÇ </i><i></i></p>
<p><i>BIRAKANLAR İNİSİYATİFİ, ÖZGÜR AÇILIM </i></p>
<p><i>PLATFORMU, MAVERA GENÇLİK HAREKETİ </i></p>
<p><i>ve MAZLUMDER</i><i> </i><i>gönüllüleri için...)</i><i></i></p>
<p>Kaderinin çullarına sarınmışsın;</p>
<p>Gare de Nice’de, kaldırımda </p>
<p>Yan gelmiş yatıyorsun: </p>
<p>Dünya senin evin,</p>
<p>Şehir senin çıkınından saçılmış.</p>
<p>Dünyanın her yerinde </p>
<p>Evsizlerle şairlerin</p>
<p>Aynı budaklı ağaçtan yontulduğunu </p>
<p>Söylüyor gözlerin;</p>
<p>Aynı huysuz rüzgârların dolaştığını </p>
<p>Mağaralarımızda.</p>
<p>Ve dünyanın her yerinde,</p>
<p>Tanrılar geçerken kırk atlı arabalarla</p>
<p>Arasından budala ölümlülerin,</p>
<p>Şan olsun diye atıldığımızı</p>
<p>Altına, toynakların ve tekerlerin..</p>
<p>Dükkânını, tezgâhını dağıtmış,</p>
<p>Kaderinin çullarına sarınmışsın.</p>
<p>Dünya senin evin </p>
<p>Ve çıkınındaki hiçbir şey </p>
<p>Satılık değil; </p>
<p>Ne çarmıhta duruşun,</p>
<p>Düğüm düğüm bakışın oyunlarımıza:</p>
<p>Aldıklarımıza, sattıklarımıza;</p>
<p>Ne anlaşılmaz sözlerin,</p>
<p>Sevişmelerin didişmelerin</p>
<p>Alınıp satılmayan bir Tanrıyla ..</p>
<p>Bak, şairler beygirlerini çatlaşmış,</p>
<p>Ciğerlerini paralamışlar </p>
<p>Panayıra yetişmek için.</p>
<p>Ve hurçlarından saçılan her şey senin:</p>
<p>Gecenin sırları, sabahın süsleri, </p>
<p>Zekânın harikaları, sanatın hârikaları...</p>
<p>Göğün bohçasına sığmayan </p>
<p>Rüzgârlar, yağmurlar, taunlar;</p>
<p>Ve Tanrının rüzgârlara söylettikleri,</p>
<p>Yağmurlara söylettikleri;</p>
<p>Sahipsiz köpeklere, serserilere;</p>
<p>Tütünle ve kahırla </p>
<p>Harlanmış sesleriyle genizden </p>
<p>Söylettikleri sarhoş fahişelere;</p>
<p>Şiirin bohçasına sığmayan </p>
<p>Onca çığlık ve sitem:</p>
<p>Ruhun kırpıntıları... </p>
<p>Hepsi senin çullarına yamanmış;</p>
<p>Sen sürgün, sen evsiz, sen Sezar,</p>
<p>Roma’yı kaybetmişsin, ama</p>
<p>Bak işte dünyayı kazanmışsın oyunda:</p>
<p>Ne top ne tüfek, ne asker;</p>
<p>Yalnızca sessiz mi sessiz </p>
<p>Bir <i>evet</i></p>
<p>Ve koçbaşı gibi gümbürdeyen </p>
<p>Katıksız bir <i>hayır</i>’la!<i></i></p>
<p><b><i>Yoksulların ve Şairlerin Kitabı</i></b></p>
<p>1. Kitap<i> / ‘Homeless’</i></p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr:80/cahit-koytak/makale-evsiz.htm), [web.archive.org (arşiv bağlantısı)](http://web.archive.org/web/20140112231704/http://www.taraf.com.tr:80/cahit-koytak/makale-evsiz.htm)
# ‘Eski Şarkı’

*Cahit Koytak 14.11.2011*

<div class="yazi"><p>yine o şarkıya döndük!</p>
<p>yine kırk yaş yokuşlarının,</p>
<p>elli yaş yıkıntılarının,</p>
<p>o soğuk izbelerin, arka sokakların</p>
<p>kalender şarkısına,</p>
<p><i>kedernâk</i> şarkısına...<b><b></b></b></p>
<p>ben genizden çığırdıkça onu,</p>
<p>yonttukça içimdeki taşı onunla, </p>
<p>saçıp savurdukça ruhumdaki renkleri, </p>
<p>benekleri - rüzgâra, toprağa ya da kâğıda,</p>
<p>gün be gün dikenlerim de dökülecek,</p>
<p>dikenlerim de, kabuklarım da... </p>
<p>ve yalınlaşacağım, umudum bu,</p>
<p>saydamlaşacağım, </p>
<p>yakınlaşacağım göğe</p>
<p>belki bir adam boyu,</p>
<p>belki bir karış, belki bir ok atımı... </p>
<p>yüreğimin gücü artık neye yeterse.</p>
<p>ama işte, kabukların altından</p>
<p>ne çıkacak, bilmiyoruz,</p>
<p>ne çıkacak, insan mı, cin mi, </p>
<p>kurt mu, böcek mi, küf mü, kepek mi,</p>
<p>bir avuç toz mu yoksa,</p>
<p>bir avuç toz mu, hepsi, hepsi?</p>
<p>devam et düşünmeye,</p>
<p>devam et arınmaya dökünmeye,</p>
<p>ne çıkacak, ne çıkacak, de?</p>
<p>bunu tekrarla kendine,</p>
<p>yer mi, gök mü, </p>
<p>balçık mı, bulut mu, ne?</p>
<p>bir türkü mü, rüzgâra fısıldanmış,</p>
<p>upuzun bir yol türküsü mü?</p>
<p>bir şiir mi yoksa,</p>
<p>adamın içini, dışını, geçmişini, geleceğini</p>
<p>tepeleme dolduran bir şiir mi, </p>
<p>bir şiir ki, caz olmaya hevesli?</p>
<p>bir sabah tulu rengi</p>
<p>bir gürültü, patırtıyla saçılıp</p>
<p>dağın öteki tarafından,</p>
<p>bütün ölüleri mezarından kaldıran </p>
<p>sıkı bir caz düeti belki, </p>
<p>İsrafil’le yapılmış?</p>
<p>bilmiyoruz ama, bilmiyoruz</p>
<p>ne çıkacak kabukların altından, </p>
<p>ne çıkacak, ne çıkacak, ne,</p>
<p>dökmeden bilmiyoruz,</p>
<p>dökmeden kabukları ve dikenleri,</p>
<p>kimse bilmiyor bunu, kimse!</p>
<p>yahut herkes biliyor belki, </p>
<p>herkes biliyor bilmesine, </p>
<p>ama kimse söylemiyor,</p>
<p>söylemek istemiyor bana,</p>
<p>bu, biraz şiir, biraz caz tadı veren</p>
<p>kabuklu, dikenli teranelerin hatırına....</p>
<p><b><i>Cazın Irmakları</i></b><b> Kitabı</b></p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-eski-sarki.htm), [web.archive.org (arşiv bağlantısı)](http://web.archive.org/web/20130624002252/http://www.taraf.com.tr/cahit-koytak/makale-eski-sarki.htm)
# Cazın Renkleri

*Cahit Koytak 21.11.2011*

<div class="yazi"><p>yalnızlık duman rengidir,</p>
<p>yaşlılık kurum rengi,</p>
<p>çocukluk deniz rengi...</p>
<p>dostluk tütün rengi sanılır, </p>
<p>bazen tütün rengidir sahiden, </p>
<p>ama çok zaman toprak rengi;</p>
<p>sevgi yağmur rengidir çünkü, </p>
<p>hasret bulut rengi, </p>
<p>vefa tan rengi!</p>
<p>hayatın rengi, peki? </p>
<p>geçip giden yılların rengi,</p>
<p>akıp duran günlerin rengi?</p>
<p>rüzgârın rengi olur mu ama,</p>
<p>suyun rengi, rüyanın rengi, </p>
<p>şiirin rengi?</p>
<p>ah, altın rengidir hüzün,</p>
<p>bu daracık, muskacık</p>
<p>akşam saatleri gibi</p>
<p>altın rengi, </p>
<p>safran çiçeği rengi,</p>
<p>ateş rengi…</p>
<p>29 Eylül 2010</p>
<p>***</p>
<h3>Cazın Kanatları</h3>
<p>göçmen kuşlar geçiyor,</p>
<p>istersen sen de onlara katıl, </p>
<p>a güzel sözlerin cini,</p>
<p>a ruhum, a kuzum, a beyaz farecik,</p>
<p>aklın ta ucuna varır,</p>
<p>ötesinde ne var, ne yok </p>
<p>kendi gözünle görür, </p>
<p>baharı beklemeden de</p>
<p>döner gelirsin.</p>
<p>bak, bunu yapabilirsin, kuzum,</p>
<p>bunu elbette yapabilirsin,</p>
<p>sekiz kanadın var çünkü senin,</p>
<p>şiirle konup, şiirle kalkıyorsun;</p>
<p>şiir soluyor, şiir esniyor,</p>
<p>şiirle dolup taşıyorsun.</p>
<p>sen aramıyorsun onu üstelik,</p>
<p>iğnenin deliğinde olsan</p>
<p>o arayıp buluyor seni.</p>
<p>ve bir kiramen katibin </p>
<p>meleği gibi de incesin,</p>
<p>nahifsin, hafifsin,</p>
<p>içini gösteriyor tenin,</p>
<p>içini gösteriyor sesin,</p>
<p>içini gösteriyor sayıklamaların,</p>
<p>sabuklamaların,</p>
<p>teklemelerin,</p>
<p>dil sürçmelerin…</p>
<p>10 Ekim 2010</p>
<p><b><i>Cazın Irmakları</i></b> <b>Kitabı</b></p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-cazin-renkleri.htm), [web.archive.org (arşiv bağlantısı)](http://web.archive.org/web/20130623232324/http://www.taraf.com.tr/cahit-koytak/makale-cazin-renkleri.htm)
# Sessiz, Derin

*Cahit Koytak 28.11.2011*

<div class="yazi"><p>durur durur dalgalanır, sessizlik.</p>
<p>sessizlikle beraber, </p>
<p>durgun bir göl gibi uyuklayan </p>
<p>bilinçaltı, </p>
<p>o ham kader,</p>
<p>o <i>olmuş</i>, ama biçilmemiş tarla da</p>
<p>dalgalanır, dalgalanır...</p>
<p>dalgalar ulaşınca yüreğe,</p>
<p>yüreğin kıyısına,</p>
<p>oradan sözcükler koparırlar,</p>
<p>ritimler koparırlar, </p>
<p>ezgiler koparırlar.</p>
<p>ve içerden, derinden derine </p>
<p>                       çağıltılar duyulur,</p>
<p>mücrimlerden birinin</p>
<p>cehennemden kurtulup </p>
<p>cennetin eşiğinden içeri </p>
<p>                        atınca adımını, </p>
<p>meleklerin sevinç çığlıklarını,</p>
<p>çığrışmalarını andıran </p>
<p>sessiz çağıltılar,</p>
<p>rengârenk çağıltılar...</p>
<p>her sözcüğün içinden,</p>
<p>her sözcüğün peşinden </p>
<p>yürekten kopup gelen,</p>
<p>yüreği delip geçen.</p>
<p><b>***</b></p>
<h3>İç İçe Fareler        </h3>
<p>senin içinde, a ruhum, a kuzum, a beyaz fare,</p>
<p>senden birkaç kat akıllı </p>
<p>bir başka beyaz fare, </p>
<p>onun içinde de</p>
<p>ondan birkaç kat akıllı</p>
<p>bir başka beyaz fare, </p>
<p>onun içinde de</p>
<p>ondan birkaç kat akıllı </p>
<p>bir başkası,</p>
<p>böyle böyle en içerde </p>
<p>topunuzdan akıllı ve beyaz</p>
<p>bir başka fare...</p>
<p>o kadar akıllı, bu en içerdeki,</p>
<p>o kadar akıllı ki, </p>
<p>aklını yerinden kaldıramıyor;</p>
<p>kaldıramayınca da </p>
<p>gömülüp gidiyor akıl</p>
<p>dipsiz, duraksız düşüncelere.</p>
<p>ve o, düşünceler altında </p>
<p>alıp verirken soluk,</p>
<p>ağzından, burnundan</p>
<p>tüylerinin dibinden esinler uç veriyor, </p>
<p>hafif bir caz parçasını andıran </p>
<p>kederli cıvıltılar,</p>
<p>bizi bizden alıp içimizde tünellerden geçiren,</p>
<p>aklımızın arkasına tarafına götüren, </p>
<p>sonra geri getiren gizemli cıvıltılar...</p>
<p><b><i>Cazın Irmakları </i></b> <b>Kitabı</b></p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-sessiz-derin.htm), [web.archive.org (arşiv bağlantısı)](http://web.archive.org/web/20130624004031/http://www.taraf.com.tr/cahit-koytak/makale-sessiz-derin.htm)
# Ayinler

*Cahit Koytak 05.12.2011*

<div class="yazi"><p><b><i>1. Ayin</i></b></p>
<p>bir daha ne zaman böyle bir yolculuk olacak,</p>
<p>bir daha ne zaman ve hangi yolculukta</p>
<p>böyle bir yol, böyle yol arkadaşları,</p>
<p>böyle bir yol hikâyesi,</p>
<p>böyle bir mola,</p>
<p>molada böyle dolu dolu bir gece olacak?</p>
<p>bir daha ne zaman böyle bir gece,</p>
<p>gecede böyle bir dağ ateşi,</p>
<p>ateşin çevresinde</p>
<p>böyle güzel yarenler,</p>
<p>böyle cömert bir sofra,</p>
<p>böyle hayattan tatlı, </p>
<p>ölümden keskin bir şarap olacak?</p>
<p>bir daha ne zaman böyle uyanık,</p>
<p>böyle dalgaların üstünde,</p>
<p>rüyaların üstünde,</p>
<p>gerçeklerin üstünde </p>
<p>aklı gezdiren bir sarhoşluk,</p>
<p>böyle uyanılması zor bir uyku,</p>
<p>inanılması zor bir rüya olacak, </p>
<p>bir daha ne zaman!</p>
<p>bir daha ne zaman!</p>
<p>bir daha ne zaman insanın kalbi,</p>
<p>böyle muhabbet tadında,</p>
<p>böyle, meleklerin, musaların katında,</p>
<p>böyle dut gibi sarhoş olana kadar</p>
<p>yarenlik edecek insanın aklıyla!</p>
<p><b><i> </i></b></p>
<p><b><i>3. Ayin      </i></b></p>
<p>sessiz hıçkırıklarla</p>
<p>sessiz hıçkırıklarla sessiz</p>
<p>çök bu iskemleye </p>
<p>çök bu iskemleye çök ve ağla </p>
<p>ağla ve ağla ve ağla</p>
<p>sebepsiz ağlamayı dene</p>
<p>sebepsiz ağlamayı öğren</p>
<p>ağlamak için ağlamayı</p>
<p>ağlama sanatını</p>
<p>boşalt içini boşalt </p>
<p>ne var ne yok boşalt içini</p>
<p>boşalt ki acılara yer açılsın </p>
<p>acılara kederlere</p>
<p>iç kanamalarına </p>
<p>dip kanamalarına</p>
<p>daha gelmeden onlar</p>
<p>daha gelmeden dalga dalga</p>
<p>daha gelmeden üzerine</p>
<p>gelip doldurmadan </p>
<p>beynini yüreğini</p>
<p>aklını fikrini aşkını ufkunu</p>
<p>ve yıkıp bağını bahçeni</p>
<p>kalelerini kulelerini şehirlerini</p>
<p>taşmadan dudağından </p>
<p>ve aratmadan şiirine</p>
<p>şiir denen o güvercine  </p>
<p>cüdi dağının tepesini</p>
<p><b><i>Cazın Irmakları</i></b><b> Kitabı</b></p>
<p><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-ayinler.htm), [web.archive.org (arşiv bağlantısı)](http://web.archive.org/web/20130623232043/http://www.taraf.com.tr/cahit-koytak/makale-ayinler.htm)
# Cazın Renkleri

*Cahit Koytak 12.12.2011*

<div class="yazi"><p><b>III       </b></p>
<p>Her şeyi yeniden düşünmektir </p>
<p>Cazın renklerinden biri.</p>
<p>Her şeyi yeniden düşünmek,</p>
<p>Maviden erguvana bütün renkleri.</p>
<p>Varlığı, varlığın heyheylerini,</p>
<p>Yokluğu, yokluğun ulumalarını;</p>
<p>Yokluğun hangi derinliklerinden alıp</p>
<p>Ve niçin buraya getiriyor bizi, Büyük Besteci?</p>
<p>Sonra, yolda çala çığıra</p>
<p>İyi, kötü, irili ufaklı öykülerimizi,</p>
<p>Düşlerin hangi derinliklerine</p>
<p>Ve niçin sürüp götürüyor bizi?<br/><br/><b>IV       </b></p>
<p>için daraldığı zaman,</p>
<p>cazı aradığı zaman için, </p>
<p>cazın sıcaklığını, cazın kucaklayışını,</p>
<p>çevrendeki hayatlara çevir,</p>
<p>komşu sahnelere,</p>
<p>komşu oyunlara çevir </p>
<p>içinin gözlerini, kalbinin gözlerini.</p>
<p>kurtları, böcekleri göz ardı etme,</p>
<p>otları, çiçekleri göz ardı etme, </p>
<p>onların da öyküleri var </p>
<p>kendilerine göre;</p>
<p>onların da oyunları,</p>
<p>erinçleri, ezinçleri var </p>
<p>kendilerine göre...</p>
<p>volümü yükseltilmiş</p>
<p>arı vızıltısıdır caz;</p>
<p>volümü yükseltilmiş</p>
<p>karınca soluğu,</p>
<p>karıncanın yüreğinin sesi,</p>
<p>karıncanın kanının sesi,</p>
<p>beyninin sesi.</p>
<p>volümü yükseltilmiş</p>
<p>örümceğin ayak sesi,</p>
<p>kelebeğin kanat sesi,</p>
<p>volümü yükseltilmiş</p>
<p>mine çiçeğinin kıs kıs gülüşü,</p>
<p>papatyanın tebessümü,</p>
<p>çiğdemin kahkahası, gülün çığlığı...</p>
<p>23 Mayıs 2010<br/><br/><b><i>Cazın Irmakları</i></b><b> Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-cazin-renkleri-2.htm), [web.archive.org (arşiv bağlantısı)](http://web.archive.org/web/20130624005251/http://www.taraf.com.tr/cahit-koytak/makale-cazin-renkleri-2.htm)
# Jelly Roll Morton

*Cahit Koytak 19.12.2011*

<div class="yazi"><p>Kıytırık tavernalarda </p>
<p>Çalıp söylüyor Jelly Roll,</p>
<p>Salaş mı salaş müzikhollerde,</p>
<p>İşsiz tayfaların pineklediği</p>
<p>Kıyı meyhanelerinde...</p>
<p>Sinkafsız muhabbet hak getire,</p>
<p>Vukuatsız gece hak getire!</p>
<p>Umut, istikbal hak getire, </p>
<p>Sevgi falan da öyle,</p>
<p>Mezarlıkta fare cıvıltısı gibi olanı bile...</p>
<p>Ara sıra sızsa da </p>
<p>Sevgiye aç bir gönülden,</p>
<p>Geleceğe ait bir rüyadan,</p>
<p>Yahut yürek yakan bir bluesdan</p>
<p>Bir kaç damla, birkaç iplik ışık,</p>
<p>Göz gözü görmez ki</p>
<p>Sigara dumanından,</p>
<p>Bakıp görebilesin </p>
<p>Gülüyor mu, somurtuyor mu sana</p>
<p>Yazgının yüzü.</p>
<p>Küfürün bini bi para, dedim ya,</p>
<p>Küfürün bini bi para,</p>
<p>O da oyunun bir parçası ama,</p>
<p>Müziğin bir parçası,</p>
<p>Hayatın bir parçası!</p>
<p>Jelly Roll, koymuş başını </p>
<p>Piyanonun tuşları üzerine</p>
<p>Temiz bir uyku çekiyor şimdi.</p>
<p>Sabahın da saat beşi,</p>
<p>Sabahın da saat beşi.</p>
<p>Rüyasında ne görse iyi, peki?</p>
<p>Sırtına yüklemişler piyanoyu,</p>
<p>Golgota’ya tırmanıyor bizimki,</p>
<p>Golgota’nın da yolu</p>
<p>O çıktıkça bi uzuyor, bi uzuyor ki!</p>
<p>Yalnız uzasa iyi, çıktıkça dikleşiyor,</p>
<p>Mübarek bitecek gibi değil;</p>
<p>Sanki varacak İsa’nın oralara,</p>
<p>Düşünün, İsa’nın oralara, </p>
<p>Belki Tanrı’nın oralara ta...</p>
<p>29 Nisan 2010</p>
<p><b><i><br/>Cazın Irmakları</i></b> <b>Kitabı</b></p>
<p><b><br/>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-jelly-roll-morton.htm), [web.archive.org (arşiv bağlantısı)](http://web.archive.org/web/20130623234212/http://www.taraf.com.tr/cahit-koytak/makale-jelly-roll-morton.htm)
# E. Bessie Smith 

*Cahit Koytak 26.12.2011*

<div class="yazi"><p><b>II</b></p>
<p>Hayır, hayır, bitirmeden ölürsem eğer,</p>
<p>Bitirmeden ölürsem, şarkılarımı;</p>
<p>Doymadan ölürsem, </p>
<p>Doymadan müziğe ve dansa</p>
<p>Doymadan müziğe ve aşka,</p>
<p>Doymadan müziğe, dansa ve aşka,</p>
<p>Ve yasalara, kurallara aykırı konuşmaya, </p>
<p>Bozarak, kesip kırparak</p>
<p>Yahut uzatarak okumaya sahnede</p>
<p>Kaderin benim için yazdıklarını...</p>
<p>Yani söylemeden, ölürsem, söylemeden</p>
<p>Söylemek istediğim tüm bluesları,</p>
<p>Kurmak istediğim tüm hayalleri,</p>
<p>Görmek istediğim tüm rüyaları,</p>
<p>Atmak istediğim tüm çığlıkları</p>
<p>O zaman, cennette şişko azizlere değil,</p>
<p>Kibirli mi kibirli erdemlilere değil,</p>
<p>Cahil mi cahil krallara ve zenginlere değil,</p>
<p>Aptal ve ruhsuz güzellere değil,</p>
<p>Kalpsiz jigololara değil, değil, değil,</p>
<p>Cehennemdeki fukara mücrimlere </p>
<p>Söylemek isterim, yarım kalmış blueslarımı,</p>
<p>Çirkinlere söylemek isterim cehennemde,</p>
<p>Uşaklara, dadılara, seyislere söylemek isterim, </p>
<p>En yenilerini, en güzellerini şarkılarımın!</p>
<p>Ve alevlerin üstüne boşaltmak isterim cehennemde,</p>
<p>Daha yeryüzüne inmemiş,</p>
<p>Daha dudaklara değmemiş</p>
<p>Blues sağanaklarımı, blues ırmaklarımı,</p>
<p>Blues tufanlarımı!</p>
<p>İsa da bunu yapardı, blues yakacak olsaydı, </p>
<p>Musa da bunu yapardı, Muhammet de, eminim,</p>
<p>Lincoln da, Whitman da, Gandi’ de,</p>
<p>Tolstoy da bunu yapardı, Thoreau da </p>
<p>Blues yakacak olsaydı...</p>
<p>Tanrı da bunu yapardı, bakın, </p>
<p>Tanrı da bunu yapardı, diyorum size, </p>
<p>Ötesi var mı, ötesi var mı,</p>
<p>Kesinlikle, Tanrı da bunu yapardı,</p>
<p>Blues yakacak olsaydı!</p>
<p><b>IV</b></p>
<p><b><i> </i></b></p>
<p><i>O, şarkı söylemeye başlayacağı zaman,</i></p>
<p><i>Salonda yere düşen iğnenin </i></p>
<p><i>Sesini işitebilirdiniz.</i></p>
<p>Yahut yanınızda oturan birinin</p>
<p>Kalp atışlarını...</p>
<p>Kulaklarınız ağır işitmiyorsa, tabii.</p>
<p>Ve şarkısına bir kere başladıktan sonra da</p>
<p>Artık sizi dine de döndürebilirdi,</p>
<p>Dinden de çıkarabilirdi.</p>
<p>Bu sizin değil, onun, o günkü</p>
<p>Ruh durumuna bağlıydı.</p>
<p>İşte böyle biriydi Bessie Smith, işte böyle biriydi.</p>
<p>2 Mayıs 2010<br/><b><i>Cazın Irmakları</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-e-bessie-smith.htm), [web.archive.org (arşiv bağlantısı)](http://web.archive.org/web/20130623232234/http://www.taraf.com.tr/cahit-koytak/makale-e-bessie-smith.htm)
# Blind Lemon 

*Cahit Koytak 02.01.2012*

<div class="yazi"><p><b>I</b></p>
<p>O, sokağın ortasında çalıp söylediğinde,</p>
<p>Sokağın siyah kadınları</p>
<p>Şarkının bitmesini beklemez,</p>
<p>Coşku veren bir yerinde, bluesun,</p>
<p>Bu kör ve siyah Homeros’u</p>
<p>Kucaklayıp öperler, öperler,</p>
<p>Öperlerdi saçından, sakalından.</p>
<p>Lemon, gitarı bıçağın ucuyla</p>
<p>Çalardı çünkü</p>
<p>Yahut ağzıyla, kırık konyak şişesinin.</p>
<p>Ve çalarken şerha şerha </p>
<p>Yaralar açardı dinleyen yüreklerde.</p>
<p>Yara açmakla kalmaz,</p>
<p>Tatlı tatlı kanatırdı </p>
<p>Yıllar, yıllar önce</p>
<p>Kapanmış yaraları bile.</p>
<p>Hem acı, hem coşku verirdi aynı anda,</p>
<p>Ve bunu bazen öyle dokunaklı, öyle </p>
<p>Doldurarak yapardı ki, içinizi yakan şeylerle,</p>
<p>Kabınızdan taşacak gibi olur, </p>
<p>Kalkıp susturmak isterdiniz onu.</p>
<p>Ama yine de öperek, </p>
<p>Evet, evet, öperek yapardınız bunu,</p>
<p>Öperek, ağzıyla hem de, ağzıyla,</p>
<p>Daha demin Kör Lemon’un bıçakla </p>
<p>Kalbinizde açtığı bir yaranın...</p>
<p>29 Nisan 2010</p>
<p><b>II</b></p>
<p><b><i> </i></b></p>
<p>“Bana ucuz numaralar yapma, Lemon,</p>
<p>Kör değilsin sen!” dedi, içimden bir ses,</p>
<p>Belki Tanrı’nın sesi, belki vicdanın,</p>
<p>Belki de çocukluğumun sesi,</p>
<p>Ve sonra da ekledi:</p>
<p>“Yarasalar gibi, sesinle yolunu buluyorsun sen de  </p>
<p>Ve kulaklarınla görüyorsun.</p>
<p>Bana ucuz numaralar yapma, Lemon,</p>
<p>Söylemeye devam et blueslarını</p>
<p>Ve çalmaya gitarını!</p>
<p>Çal, söyle, çal söyle ve göster </p>
<p>Çalıp söylediklerinle,</p>
<p>Senin karanlıkta görüp de</p>
<p>Onların ışıkta göremediklerini,</p>
<p>Işıkta göremediklerini, bakar körlere!”</p>
<p>2 Mayıs 2010</p>
<p><b><i>Cazın Irmakları</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-blind-lemon.htm), [web.archive.org (arşiv bağlantısı)](http://web.archive.org/web/20130623231942/http://www.taraf.com.tr/cahit-koytak/makale-blind-lemon.htm)
# Caz Nefes Kesmeli     

*Cahit Koytak 09.01.2012*

<div class="yazi"><p>gece sokakta, yağmur altında</p>
<p>ıslanırken bulup da</p>
<p>yüreğinin zarıyla</p>
<p>sarıp sarmaladığın</p>
<p>yalnız, kimsesiz, fakat</p>
<p>otuz beş yaşlarında</p>
<p>dünyalar güzeli</p>
<p>sarhoş bir kadın gibi </p>
<p>hülyalı olmalı, bence</p>
<p>caz dediğin, babalık,</p>
<p>nefes kesmeli, nefes </p>
<p>ve anlamasa da, </p>
<p>kulak kesilmeli</p>
<p>yakından geçen herkes.</p>
<p>***</p>
<h3>Şarkı gibi</h3>
<p>bir şiir yazdığım zaman,</p>
<p>yelesi senin elinle okşanan</p>
<p>yahut yanağı, burnunun üstü, </p>
<p>senin, dudaklarını dokundurduğun</p>
<p>bir küheylan gibi </p>
<p>hissediyorum ruhumu.</p>
<p>bir ezgi bulduğum zaman, </p>
<p>sen geçerken oradan,</p>
<p>otların, sazların arasında esen</p>
<p>ve senin saçlarını uçuran</p>
<p>bir rüzgâr gibi </p>
<p>hissediyorum, kendimi.</p>
<p>***</p>
<h3>Trompet &amp; Maymun          </h3>
<p>bir maymunun cangılda</p>
<p>cangılda daldan dala </p>
<p>daldan dala sıçrarken</p>
<p>cıyak cıyak cıyak</p>
<p>bağırması gibidir</p>
<p>trompetten <i>sıçrayan</i> </p>
<p>sıçrayan sesler bazen</p>
<p>ve içimize saçılan</p>
<p>saçılan sözler bazen</p>
<p>sözler ve imalar</p>
<p>hayaller fikirler</p>
<p>dualar ve zikirler...</p>
<p>24 Ekim 2010<br/><b><i>Cazın Irmakları</i></b><b> Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-caz-nefes-kesmeli.htm), [web.archive.org (arşiv bağlantısı)](http://web.archive.org/web/20130624011031/http://www.taraf.com.tr/cahit-koytak/makale-caz-nefes-kesmeli.htm)
# Telefonda Caz

*Cahit Koytak 16.01.2012*

<div class="yazi"><p>bugün bir günlük gazetede,</p>
<p><i>“Cazın Tanımları”</i> isimli </p>
<p>enfes bir şiir okudum, </p>
<p>enfes bir şiir, a ruhum,</p>
<p>a kuzum, a beyaz fare,</p>
<p>senin cıvıltılarını andıran...</p>
<p>o kadar dokundu, bu ses</p>
<p>o kadar iyi geldi ki bana</p>
<p>açıp, bir telefonla bari </p>
<p>kutlayayım, dedim </p>
<p>yoksul şairceğizi.</p>
<p>fakat bunu yapmaya </p>
<p>her giriştiğimde</p>
<p>bir anlam veremedim </p>
<p>başıma gelene;</p>
<p>kaç sefer denediysem çünkü,</p>
<p>her seferinde </p>
<p>kendi kısık sesimi </p>
<p>duydum ötede:</p>
<p>“alo, alo, sen misin, a ruhum,</p>
<p>sen misin, a kuzum, </p>
<p>a beyaz fare!”</p>
<p>12 Kasım 2010</p>
<p>***</p>
<p><b><i> </i></b></p>
<h4>Sokaktan Geçen Yalvaçlar </h4>
<p>sokaktan geçen satıcılar, </p>
<p>neden trompet çalmasını bilmezler,</p>
<p>neden saksafon çalmasını bilmezler,</p>
<p>neden klarnet çalmasını bilmezler,</p>
<p>neden yeri, göğü inletmesini,</p>
<p>yeri göğe, göğü yere</p>
<p>satmasını bilmezler,</p>
<p>bize de öğretmezler?</p>
<p>sokaktan geçen yalvaçlar</p>
<p>neden trompet çalarak geçmezler,</p>
<p>neden saksafon çalarak geçmezler,</p>
<p>neden klarnet çalarak geçip gitmezler,</p>
<p>neden uykularımızdan uyandırmazlar bizi,</p>
<p>neden peşlerine takmazlar, </p>
<p>neden gittikleri yere götürmezler, </p>
<p>ölü, diri, ayağa kaldırarak herkesi?<br/><br/><b><i>Cazın Irmakları </i></b><b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-telefonda-caz.htm), [web.archive.org (arşiv bağlantısı)](http://web.archive.org/web/20130624004926/http://www.taraf.com.tr/cahit-koytak/makale-telefonda-caz.htm)
# Uludere, Uludere

*Cahit Koytak 23.01.2012*

<div class="yazi"><p><i>                                  Mahir’e ve Merve Ceren’e</i></p>
<p>“Bir <i>‘Uludere Destanı’</i> yok mu tezgâhta, ağbi?”<br/>diye soruyorlar e-mektuplarında bu iki dostum.<br/>Ve uyandırıyorlar, uyuyan közlerimi. <br/>Bir ‘Uludere Irmağı’, evet, neden olmasın?<br/>Allah’ın ırmaklarından biri, <br/>‘Şiirin ve Cazın Irmakların’dan biri?<br/>Diye soruyorum ben de kendime <br/>Ve o otuz dört Kürdün Rabbine,<br/>Uludere’de kana boyanan otuz dört dereciğin...</p>
<p>Ve Uludere’de Allahın göklerini bombalarla yırtarak<br/>Allah’ı seven Kürtlerin başlarına yıkan <i>tağut</i>’a<br/>                Söylenecek söz bulmak için <br/>Kendi küllerini karıştıran bu şairin Rabbine; <br/>Kendisine Kürt mü, Türk mü, Ermeni mi, <br/>Olduğunu sorana elinin tersini gösteren Allah’a, <br/>Yani herkesin ve her çağın Rabbine, soruyorum, <br/>Yazdığı kıssalar arasında, Bir de ‘Uludere Kıssası’, <br/><i>‘Düşünenlerin, düşünüp ders çıkaracağı’<br/></i>Bir Uludere Destanı, niye olmasın, niye?</p>
<p>‘Uludere’ için bir destan yazmak,<br/>Uludere’nin oralardan geçen bir dere olmak,<br/>Otların, taşların arasına saçılan kanı yuyup yıkamak,<br/>Zamanın orasına, burasına sıçrayan,<br/>Göğün kitaplarına, Tanrının web sayfalarına,<br/>Tanrının Kâinatı doldurup taşan<br/>Albümlerine, doğaçlama kayıtlarına,<br/>Ve insanın suratına, alnının ortasına,<br/>Ruhunun haritasına <br/>Sıçrayan kanı yumak yıkamak...</p>
<p>Uludere de, orada, toza toprağa saçılan kaderleri, <br/>Yazılmamış repliklerini, Kürt Hamletlerin,<br/>Kürt Faustların ve Kürt Selim Işık’ların;<br/>Kıyılan çocukluklarını, yeniyetmeliklerini,<br/><i>Ve Dicle kıyısındaki kuzu</i> melemelerini <br/>                              toplamak o derenin sularına, <br/>Ve bir yeryüzü dolusu gençliği <br/>Ve gençliğin ölümlü tanrısallığını...</p>
<p>‘Uludere’ için bir destan yazmak, bir yeryüzü destanı,<br/>Kürtçe konuşmayı bilen bir derecik olmak orada; <br/>Kürtçe mırıldanmayı bilen ve Kürtçe susmayı...<br/>Ve yedinci kat göğe çıkarmak <i>havarlarını</i> Kürt anaların, <br/>Peygamber sessizliğini, dağ sessizliğini Kürt babaların, <br/>Ve Diş gıcırtılarını Uludere’de kurdun, kuşun, toprağın... <br/>Sonra çağıl çağıl zılgıtlarla dolaşmak şehirlerde,<br/>Zihnin arka sokaklarında ve bilincin bodrumunda:<br/>“Ulan, biz Allahın Kürdüyüz, Kürdü <br/>Ve o’na dönüyoruz, kabul!<br/>Peki, ya siz? Ya siz, neyi oluyorsunuz O’nun<br/>Ve kime dönüyorsunuz?”</p>
<p>Susalım şimdi ama. Ve dua edelim, dua.<br/>Ulu<i>dere</i>’den ulu bir dere gibi geçsin dualarımız,<br/>Yerin ve göğün bolluk ve barış çağıltılarıyla <br/>            Akan bir dere olsun sabrımız...<br/>Ve rahmet dileyelim, bolca rahmet dileyelim, <br/>Allahın bu <i>uzak akrabaları</i> için değil yalnızca,<br/><i>Dicle kıyısında kaybolan kuzular</i> için değil yalnızca,<br/>En çok ve öncelikle <i>dindarları</i> ve mirasyedileri için, <br/>            Rahmeti de, gazabı da büyük olan Allah’ın...</p>
<p>Gücün ayartmalarına karşı iyi sınavlar vermeleri<br/>Ve Gemiyi kaçırmamaları için, onların;<br/>Dün Dersimlerden, Ermeni kıyımlarından, <br/>Sivas katliamından falan, falan,<br/>Bugün Agos’un önünden ve ‘Uludere’den geçen <br/>Ve Nuh’un oğullarını, kızlarını<br/>Çetin mi çetin sınavlardan geçiren büyük gemiyi...</p>
<p>Öyle bir sınav ki çünkü bu, gösterecek bize <br/>Ve dosta, düşmana <br/>Ve yeryüzünün gelecekteki <i>halifelerine</i>:<br/>Yeni bir tanrı mı arıyor bu <i>devletlüler</i> kendilerine,<br/>Yeni bir tanrı-sevgisi mi,<br/>Yoksa yeni bir tanrı ve insan sevgisi mi?</p>
<p>18 Ocak 2012<br/><br/><b><i>Yoksullar Ve Siviller İçin Tezler</i></b><b> Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-uludere-uludere.htm), [web.archive.org (arşiv bağlantısı)](http://web.archive.org/web/20130624010919/http://www.taraf.com.tr/cahit-koytak/makale-uludere-uludere.htm)
# 123.000 Tüy, yahut Yolmak Kanadını Şeytanın

*Cahit Koytak 30.01.2012*

<div class="yazi"><p><i>             Denklik gözetilen ödeşmede hayat vardır.<br/>                                                                         </i><i><b>Kur’an<br/><br/></b></i>sadece bir elinizi isteselerdi sizden, <i>devletlüm</i>, <br/>altmış yıl beraber yaşadığınız iki elinizden birini,<br/>başparmağını emdiğiniz hani,<br/>çember çevirdiğiniz,<br/>sapan çektiğiniz, kalem tuttuğunuz<br/>çiçek topladığınız, şiir yazdığınız gizli gizli,<br/>ve saçını okşadığınız ilk aşkınızın,<br/>sonra ilk çocuğunuzun...</p>
<p>verir miydiniz bu 123.000’ <i>kaime</i>ye <b>*</b> elinizi?<br/>yahut kurtarmak için namert elinden onu,<br/>razı olmaz mıydınız <br/>on katını bile vermeye bunun?</p>
<p>bir ayağınızı isteselerdi sizden, <i>devletlüm</i>, <br/>altmış yıl beraber yaşadığınız ayaklarınızdan birini,<br/>tıpış tıpış yürüdüğünüz hani<br/>annenizin kucağından babanızın kucağına,<br/>bebekliğinizden çocukluğunuza,<br/>çocukluğunuzdan çıkıp yeniyetmeliğinize, <br/>oradan delikanlılığınıza, civanmertliğinize,<br/>top sahasına, mabede, mapusaneye,<br/>çamurda ve çayırda,  <br/>ve kırmızı halıların üzerinde...</p>
<p>verir miydiniz bu 123.000 <i>kaime</i>ye ayağınızı?<br/>yahut kurtarmak için namert elinden onu,<br/>razı olmaz mıydınız kırk katını bile vermeye bunun?</p>
<p>bir gözünüzü isteselerdi sizden, <i>devletlüm</i>, <br/>sizi altmış yıl, dünyanın tozuna toprağına,<br/>bağına bahçesine, zindanına, <br/>gerçeğine ve yalanına, kalbinizin oradan, <br/>Tanrının üflediği yerden baktırtan <br/>gözlerinizden birini,<br/>hani aynalarda size iyiyi ve kötüyü, <br/>şeytanı ve meleği, kendi yüzünüzü, kendi özünüzü, <br/>tersinizi ve düzünüzü size gösteren...</p>
<p>verir miydiniz bu 123.000 <i>kaime</i>ye gözünüzü?<br/>yahut kurtarmak için namert elinden onu,<br/>razı olmaz mıydınız yüz katını bile vermeye bunun?</p>
<p>kolunuzu, kanadınızı, elinizi, gözünüzü,<br/>gözünüzün nurunu, gönlünüzün bağını bahçesini,<br/>canınızı, ciğerparenizi: bir oğlunuzu ya da kızınızı, <br/>isteselerdi sizden, bir düşünün, düşünün hele,<br/>verir miydiniz bu 123.000 <i>kaime</i>ye onu?<br/>yahut kurtarmak için namert elinden cancığazınızı, <br/>razı olmaz mıydınız bin katını bile vermeye bunun?</p>
<p>kötü siyaset şeytanın kanadı olsa, ben derim,<br/>kötü siyaset ve gözlerdeki perde<br/>şeytanın kanadı olsa,<i> devletlüm</i>,<br/>siz de yolu yoluvermek isteseniz onu,<br/>bu 123.000’nin en az bin katı fazla<br/>tüy çıkarırdınız, eminim, şeytanın kanadından.</p>
<p>cana pazarlık olur mu, derseniz, elbette olmaz. <br/>onun için işte, on kat diyelim biz,<br/>on kere 123.000, her maktul için...<br/>ve helalleşelim yüce gönüllü halkımızla<br/>ve aziz yakınlarıyla maktullerin.</p>
<p>iyi ölçü, bu, bence, makûl öneri başlangıç için.<br/>yoksul milletimiz, bakarsınız, ilerde,<br/>önce adaletin, sonra barışın, <br/>sonra da kardeşliğin bereketiyle <br/>(kuşkusuz, vekillerinin maaşlarıyla birlikte)<br/>kat kat arttırır, inşaallah, kan bedellerini de <br/>faili malum ve meçhul maktullerinin.</p>
<p>26 Ocak 2012<br/><b><i>Yoksullar ve Siviller için Tezler </i></b><b>Kitabı<br/><br/></b><b>*</b> <b><i>kaime:</i></b> gerçek değerin, altının, doğru siyasetin <br/>ya da insan canının yerine <b><i>ikame</i></b> edilen,<br/>tedavüle konan başka şey,<br/>bedel, tahvil, kâğıt para, vb.<br/><br/><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-123-000-tuy-yahut-yolmak-kanadini-seytanin.htm), [web.archive.org (arşiv bağlantısı)](http://web.archive.org/web/20130623235752/http://www.taraf.com.tr/cahit-koytak/makale-123-000-tuy-yahut-yolmak-kanadini-seytanin.htm)
# Münzevinin Aynaları 

*Cahit Koytak 06.02.2012*

<div class="yazi"><p>XII<br/><br/>sen, içimdeki konuk,<br/>sen, kendini unutturup, unutturup<br/>olmadık yerde, olmadık anlarda ortaya çıkan,<br/>çıktığı zaman da, göze<br/>hep olduğundan birkaç kat büyük,<br/>bir kaç kat parlak ve ince<br/>gözükmeye çalışan <br/>ve bu yüzden küçülen, küçülen,<br/><i>olduğundan birkaç kat </i>küçülen<br/>uslanmaz benlik, <br/>zavallı ruhum, <br/>küçük cehennemim, benim!<br/><br/>ah bir anlatabilsem sana, bir anlatabilsem,<br/>kendinden daha büyük <br/>ve değerli gözükmenin, <br/>tırmanarak kolayca aşabileceğin dağı <br/>nasıl aptalca sırtında taşımaya <br/>kalkışmak olduğunu!<br/><br/>oysa, bir yapabilsen, ne eksik, ne fazla, <br/><i>tam kendin kadar</i> büyük<br/>ve o kadar değerli kalmaya <br/>bir razı olabilsen, <br/>bir yapabilsen bunu, bir yapabilsen,<br/>o zaman, başını yere eğip, <br/>döne dolaşa sabırla, dağın çevresini,<br/>doruğa erişecek<br/>ve oraya erişince de,<br/>dağın boyu kadar olsun,<br/>yaklaşmış olacaksın göğe.<br/><br/>nasıl öğretmeli, nasıl <i>dağcılık sanatını</i> sana?<br/>aklını başına topla, a ruhum, <br/>a kuzum, a beyaz fare,<br/>aklını başına topla!<br/><br/>hiçbir sanatta, Tanrıdan başka<br/>hiçbir ustanın sonsuza kadar <br/>hep en yukarılarda,<br/>her yönden <i>kusursuz<br/></i>ve hep erişilmez kalamayacağını<br/>iyice yerleştir küçük kafana!<br/>iyice yerleştir ve çıkarma oradan!<br/><br/>sen akıllı, <i>yetenekli</i>, çalışkan,<br/>kendi yalnızlığında Tanrınınkini<br/>anlamaya çalışan <br/>ve bazen anlıyor gibi olan,<br/>yalnız, içrek, münzevi <br/>bir <i>beyaz fare</i>sin! <br/><br/>az şey mi bu ama, az şey mi?<br/>belki, biraz küçük rollerden biri, evet,<br/>küçük hikâyelerden biri seninki,<br/>küçük, küçük ama yine de önemli<br/>büyük hikâye için,<br/>hem önemli, hem de gerekli<br/>Tanrının <i>kusursuz </i>şiiri için...<br/><br/>öyleyse, hep böyle kal, ne olur!<br/>hep böyle: <i>küçük ama önemli</i>,<br/><i>küçük ama gerekli</i>...<br/>aptal olma, aptallık etme!<br/><br/><b><i>Münzevinin Aynaları</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-munzevinin-aynalari-3.htm), [web.archive.org (arşiv bağlantısı)](http://web.archive.org/web/20130623233818/http://www.taraf.com.tr/cahit-koytak/makale-munzevinin-aynalari-3.htm)
# Buzul

*Cahit Koytak 13.02.2012*

<div class="yazi"><p>bu sabah kalktım yine buz tutmuş rüyalarım<br/>yine buz tutmuş bir uçtan bir uca hayalhanem<br/>huş ağacı balıklar batık gemiler<br/>hepsi buzun içinde hepsi buzun içinde hepsi<br/>daha aynaların görmediği yüzlerim<br/>en eski masklarımla beraber<br/>ademle havva ve melekler <br/>iblis ve onun tüylerinden cin taifesi <br/>yılan ve karga <br/>ve yusufçuk kuşu bir dalda tek başına<br/>arp çalan lir çalan nimpyler fagot çalan orphe <br/>hepsi donakalmışlar öyle <br/>hepsi kalakalmışlar <br/>hepsi buzun içinde hepsi <br/><br/>kaldeliler mısırlılar kızılderililer <br/>gılgamış ve enkidu eskizlerim<br/>nemrut ile ibrahim <br/>musa-ramses sokrat lao-tzu <br/>ve sonraki sonraki sonraki benliklerim<br/>nabuchadnezzar nuşirevan ikinciabdülhamit <br/>hülefa-i hulefa-i halefin<br/>buzun içinde dedem babam şehzadelerim<br/>kalakalmışlar öyle bakakalmışlar<br/>bir görünmeze bir bilinmeze<br/><br/>serçeler kargalar rengeyikleri<br/>sarhoş gemiciler kahinler dervişler<br/>sarhoş krallar ve sarhoş aynaları onların<br/>buzun içinde hepsi buzun içinde hepsi<br/>hacılar haçlılar isa ve havarileri <br/>hamallar balıkçılar dok işçileri<br/>pekin’den elçiler bizans’tan mabeynciler<br/>kiev’den mi mürsiye’den mi <br/>çıfıtlar sürgünler  gezginler<br/>onların kostümcüleri makyajcıları<br/>sanat yönetmenleri set işçileri <br/>buzun içinde hepsi <br/>köpekler kızaklar eskimolar<br/>marilyndietrich ve yoksul fahişeler <br/>garsonlar barmenler revü kızları<br/>lautremont bartok rimbaud<br/>rilke dante edipcansever<br/>kalakalmışlar öyle bakakalmışlar<br/>nikolaigogol oblomov lenin<br/>en eski personalarım benim <br/>en yeni provalarım <br/><br/>buzun içinde dilini çıkarmış ta donduğu yerden<br/>bize mi aşkın olana mı içkin olana mı <br/>kimeyse alberteinstein <br/>ve yanında farabi marktwain<br/>çarnikola pirireis prensmişkin<br/>kanatlı bıyıkları ganj gibi sakalıyla<br/>ölümün ötesine taa uzayıp giden tagor<br/>rabindranadtagor buzun içinde o da<br/>sonra friedrichnietzsche yanında halilcibran<br/>ahamditanpınar aramhaçaturyan<br/>ve çocukluğum çocukluk arkadaşlarım benim <br/>isa musa muhammet mustafa<br/>oğuzatay necipfazıl nabi şakir ve metin <br/>bir yanağımdan küçük ablam akıyor<br/>gözyaşı olmuş erinçten<br/>bir yanağımdan küçük kardeşim <br/>buzun içinde bunların hepsi<br/>kalakalmışlar öyle bakakalmışlar  <br/>baktıklarını görüyorlar mı belli değil<br/>ama bakıyorlar bakıyorlar bakıyorlar <br/>bakmaya doyamıyorlar bir <i>kendiliğe<br/><br/></i>kimse aldırmıyor ama kimse <br/>aklın sivri köşelerine <br/>ve dönmüyor başı kimsenin<br/>dönmüyor baka baka <br/>Allahın dipsiz derinliklerine<br/>kusursuz şiirine<br/><br/>8 Ocak 2010<br/><br/><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-buzul.htm), [web.archive.org (arşiv bağlantısı)](http://web.archive.org/web/20130623233211/http://www.taraf.com.tr/cahit-koytak/makale-buzul.htm)
# Göğe Merdiven Dayamak

*Cahit Koytak 20.02.2012*

<div class="yazi"><p><i>                                                 Esra Yalazan’a<br/><br/></i>günlerden bir gün, bir de bakıyorsunuz,<br/>günün bütün gazeteleri, olacak şey mi, <br/>ana sayfa manşetten son sayfanın <br/>son satırına kadar şiir, şiir, şiir! <br/>yer gök eteğini silkmiş ve bütün hazinelerini<br/>günlük gazetelerin içine boşaltmış sanki.<br/>Hint’ten, Çin’den kervanlar yüklerini<br/>gölgesine indirmişler serlevhaların;<br/>ve düşünün, göçmen kuş sürüleri,<br/>kırlangıçlar, üveyikler, leylekler<br/>vals yapıyor sahanlığında, haber sayfalarının.<br/><br/>ve yeryüzünün her yerinde <br/>kanatlı ya da kanatsız habercilerse,<br/>savaş habercileri, salgın habercileri,<br/>açlık ve kıyım kaşifleri, bırakmışlar haberi maberi,<br/>anaları babaları sağ, karınları tok çocuklarla <br/>ve dağdan inmiş gerillalarla <br/>uçurtma uçuruyorlar kırlarda, bayırlarda.<br/><br/>gazete köşelerinde müşterisine elli kuruşa <br/>akıl satan akıl hocalarınınsa o gün, <br/>salla salla, ııh, tek meyve düşmüyor<br/>bilgi ağacından kafalarına,<br/>ne toynaklısı, kanatlısı, ne körü, ne topalı akılların...<br/>yalnızca bört böcek, sivrisinek türünden şeyler<br/>uçuşup duruyor bütün gün ucunda, burunlarının.<br/><br/>topu taca atıyorlar o gün, göğün damına,<br/>dünyanın bütün futbolcuları, şikecileri,<br/>darbecileri, diktatörleri, savcıları, mitçileri, <br/>ihale fesatçıları, silah tüccarları...<br/>“öyle ya, diye geçiriyor içinden bunların çoğu,<br/>öyle ya, ölüm gibi bir gerçek <br/>bekleyip dururken altında, bu kabuğun,<br/>işi fazla ciddiye alıyorum ben, fazla ciddiye!”<br/>diyor ve çıkıyor balık avına o gün.<br/>sonuç: <i>bomba gibi </i>tek haber <i>düşmüyor<br/></i>gökten o gün <i>haber merkezlerine</i>.<br/><br/>ve iş, kala kala, kalıyor bütün gazetelerde<br/>yoksul şairciklere, kaçık şairciklere.<br/>onlar da, fırsat bu fırsat, kollarını sıvayıp, fukaralar  <br/>oturuyorlar önüne elektronik muhayyilenin<br/>ve kimseyi hiç mi hiç <i>ırgalamaz</i> sanılan,<br/>yalnız cinlerin, nimfilerin, ilham perilerinin,<br/>buldukları her şeyi kemiren keçilerin,<br/>bir de şiir yazmaya okumaya ancak mezarda <br/>vakit bulacağa benzeyen gizli şiir heveslilerinin<br/>tadını alabileceği sanılan abuk sabuk şeylerle <br/>dolduruyorlar bütün gazeteleri.<br/><br/>o kadar ki, haber namına o gün, tek bir yazı çıkıyor,<br/>şairlerin <i>meccanen</i> çalıştığı gazetenin birinde,<br/>bu olup biteni anlatan ve şiir sanılsın diye <br/>mısra düzeninde dizilmiş ( bu <i>şiir</i> gibi tıpkı )<br/>yavan mı yavan bir metin biçiminde...<br/><br/>ama bu olaysız günün kendisi, <br/>bu sıkıcı öyküsüyle bile <br/>yine de olay gibi geçiyor <br/>hem basın tarihimize, hem şiir tarihimize.<br/>ve tuhaftır, ertesi gün <br/>en ufak bir tiraj kaybı olmuyor<br/>günlük gazetelerin nerdeyse hiç birinde<br/>ve dünya dönüp duruyor yine <br/>kendi bildiği yönde. <br/><br/>haber toplantısında, “yılda hiç değilse bir günü <br/>şairlerin keyfine bırakmalı” diyen bile çıkıyor, <br/>“ya da her birimiz kendi içindeki şairin <br/>keyfine bırakmalı o gün işini gücünü, <br/>aklını, kalbini, kalemini,<br/>kendini, dünyayı ve dünyada olup biteni...”<br/><br/>16 Şubat 2012<br/><b><i>Kitabını Arayan Şiirler </i></b><b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-goge-merdiven-dayamak.htm), [web.archive.org (arşiv bağlantısı)](http://web.archive.org/web/20130624004059/http://www.taraf.com.tr/cahit-koytak/makale-goge-merdiven-dayamak.htm)
# Tiyatro Çadırı  ( xıı ) 

*Cahit Koytak 27.02.2012*

<div class="yazi"><p><i>oyun kişilerinden biri bir gün <br/></i><i>sahneye çıkmadan kuliste son kez <br/></i><i>aynaya bakar, bakar <br/></i><i>ve ona kendi göz oyuklarından <br/></i><i>bakıp duran kişiye, <br/></i><i>alaycı bir gülüşle şunları mırıldanır</i>:<br/><br/>“bir gün rol dağılımında, kim bilir, belki<br/>oynamak düşer sana da, kuzum,<br/>özbeöz kendini.<br/><br/>‘oh be, bunca yıl yüzümde taşıdığım <br/>bu kat kat kabuğu sıyırıp atayım <br/>dersin o zaman kendi kendine,<br/>ve oh be rahat nefes alayım biraz,<br/>kendi nefesimi alıp vereyim <br/>bundan böyle<br/>kendi ciğerlerime...’<br/><br/>‘koşumlarını çözüp, otlağa salayım aklımı;<br/>konuşa konuşa fazla uzadı <br/>ve sivrildi dilim, <br/>biraz budayayım onu;<br/><br/>sonra da gölgede uzanıp şöyle,<br/>bedenden bedene göç ede ede <br/><i>sanattan</i> serseme dönen <br/>şu ruh dediğimiz <i>beyaz fareyi<br/></i>dinlendireyim biraz!’<br/><br/>derken, zorlu bir yolculuktan sonra<br/>derin uykulardan birine gömülür gibi, <br/>kendine dalıp gidersin <br/>- oynadığın rolleri unutursun, giderek; <br/>kurduğun oyunları tek tek,<br/>seninle birlikte yaşlanan sahneyi, <br/>seninle birlikte kalıptan kalıba giren <br/>ve serseme dönen gölgeni, <br/>jestlerini, mimiklerini, <br/>sesini, sesinin rengini,<br/>kalbinin gündelik teranelerini...<br/><br/>ve sonunda unutursun büsbütün<br/>bu <i>kişilik</i> denen<br/>soylu oyunculuk mesleğini de.<br/>ve dönüşürsün, yontucunun elinde, <br/>yüzden yüze, kılıktan kılığa <br/>değişe değişe zaman içinde<br/>sakıza dönen, cıvıyan, çürüyen <br/>o bir avuç eskiz çamurunun<br/>ham ve bakir haline;<br/><br/>ve Tanrı üflememiştir daha<br/>bir <i>oyuncu</i> olarak senin de balçığına<br/>Yeryüzünün o büyük, <br/>ıstıraplı varoluşlarını:<br/>Gılgameş’i, Yuda’yı, Faust’u, <br/>Ferhat’ı, Cirano’yu, Hamlet’i<br/>ve onların soluğuyla balığın karnında <br/>bugünlere ulaşmasını bilen<br/>ama geçip gidici olmanın verdiği çöküntüyü <br/>zamanın ta dibinden  alıp buralara,<br/>senin şiirine, <br/>senin <i>tiyatro çadırına</i> kadar getiren <br/>peygamber Yunus’u...”<br/><br/><b><i>Dudakta Bekletilen Şarkılar</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-tiyatro-cadiri-xii.htm), [web.archive.org (arşiv bağlantısı)](http://web.archive.org/web/20130624002146/http://www.taraf.com.tr/cahit-koytak/makale-tiyatro-cadiri-xii.htm)
# Mezarda Geçen Günler

*Cahit Koytak 05.03.2012*

<div class="yazi"><p>bu sabah dünkü sabahın tekrarı,<br/>dünkü sabah, önceki sabahın,<br/>önceki, daha öncekinin, <br/>tekrardan hoşlanıyor Tanrı.<br/><br/>aynı fare aynı altın yüzüğü <br/>aynı taşın altına saklıyor,<br/>ve akşam oldu, diyoruz.<br/><br/>aynı karga aynı taşın üstünde <br/>aynı kederli hikâyeyi <br/>gaklıyor,<br/>ve gece oldu diyoruz.<br/><br/>aynı tatla kanıyor, aynı yara,<br/>aynı köşesinde ruhun.<br/><br/>böyle böyle alışıyor insan, <br/>mezarının kokusuna, <br/>rutubetine, serinliğine;<br/><br/>böyle böyle alışıyor insan,<br/>yokluğun katılığına,<br/>ıssızlığına, derinliğine.<br/><br/><b><i>Ölüme Çare yahut Şen Maneviyat</i></b> <b>Kitabı<br/><br/></b>***<br/></p>
<h4>Tiyatro Çadırı</h4>
<p>( XIII )<br/><br/><i>oyun kişilerinden biri<br/></i><i>oyun boyunca sustu, sustu, sustu<br/></i><i>ve perde kapanacağı zaman<br/><br/></i><i>kendi kendine konuşmaya başladı:<br/></i>“hayatım boyunca bir köprünün<br/>üstünde dikilip durdum aslında hep;<br/><br/>ben suların seyrine doyamadım;<br/>sular da bu köprünün altından <br/>çağıl çağıl akmaya doyamadı,<br/><br/>akıp durdu, akıp durdu, akıp durdu, <br/>repliklerin dökülmesi gibi ağzından<br/>Kader denen başrol oyuncusunun.”<br/><br/><b><i>Dudakta Bekletilen Şarkılar </i></b><b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-mezarda-gecen-gunler.htm), [web.archive.org (arşiv bağlantısı)](http://web.archive.org/web/20130623231634/http://www.taraf.com.tr/cahit-koytak/makale-mezarda-gecen-gunler.htm)
# Kendime Gecikmiş Öğütler   

*Cahit Koytak 12.03.2012*

<div class="yazi"><p>kağşamış duyguların üzerine kurulmuş<br/>gösterişli türbeler olmasın yazdıkların!<br/>ne, insanların ölümden <br/>ödünç aldıkları erdemle<br/>sadaka çanağına bir şeyler bırakıp geçtikleri<br/>tapınak avluları gibi soğuk, <br/>ne kışlalar gibi intizamlı olsunlar,<br/>ne de, herkesin birbirinden yüzünü <br/>ve ruhunu gizleyerek girip çıktığı <br/>‘o bildik sokaklar’ gibi<br/>tende kalabalık, ruhta ıssız mı ıssız...<br/><br/>ne çarık, ne postal, ne artistik paten <br/>giyinsin mısraların!<br/>çıplak ayakla yürümesini bilsinler<br/>buz, köz ya da diken üzerinde;<br/>gösteri için değil ama, <br/>dikenden, buzdan, közden can almak için, can.<br/><br/>kanatlarının ağırlığından <br/>rahat yürüyemiyorlarsa, şiirlerin, karada <br/>gönüllerimizin yükünü çekerek yukarılara,<br/>bölük bölük turna sürüleri gibi geçip gitsinler <br/>taze biçilmiş çayırların üstünden!<br/><br/>yanaklarımızı serinletsin gölgesi, o bin pare kanadın!<br/>sinelerimizi serinletsin rüzgârı,<br/>harabelerimizde uğuldasın,<br/>gönlümüzün tellerini tınlatsın, <br/>rüyalarımızı döllesin!<br/>ve hafiften hışırdatsın sayfalarını<br/>gün gün çevirip geçtiğimiz yaşamak kitabının!<br/><br/>yunus sürüleri gibi geçsin, mısraların, bazen de!<br/>yahut daha küçük, daha süslü balık sürüleri gibi<br/>gündelik öykülerimizin içinden,<br/>derinlik ve ışıma bırakarak peşlerinde.<br/><br/>yalvaçların gördüğü rüyalar gibi açık, yalın, <br/>yeni ve büyük olsunlar <br/>ve herkesin görebileceği kadar gerçekçi...<br/>oba oba, kavim kavim dolaşsınlar, <i>ümmeti</i>,<br/>öyle rol icabı falan değil, değil de hani, <br/>Nuhun gemisine tayfa toplarcasına<br/>heyecanlı, <i>atarlı</i>, cezbeli<br/>ve kalbinin vuruşları kendinden <br/>bir kaç kat daha büyük...<br/><br/>sonra bizi alsın mısraların,<br/>aklın öteki yakasına götürsünler, <br/>gezdirsinler, gezdirsinler, gezdirsinler</p>
<p>sonra yine kendimize getirsinler!<br/>–bakın bu çok iyi, bakın bu çok iyi!–<br/>belki ilk defa kendimize getirsinler, <i>kendimizi</i>!<br/>kendimize, o her dem açık meyhaneye<br/>ve sabahlara kadar ayık meyhaneciye...<br/><br/>meyhanecinin de, toprak testilere, toprak kâselere <br/>ruhundan üfleye, üfleye<br/>nefesleri şarap kokan adamlar yarattığı, <br/>boy boy sarhoş, boy boy âşık, <br/>boy şair çıkardığı o Büyük Meyhane’ye...<br/><br/>orada içirsin yazdıkların bizi, <br/>içirsinler, içirsinler, içirsinler;<br/>uykulardan uyandırsın, ölümlerden kaldırsınlar <br/>daha büyük, daha büyük, daha büyük <br/>sarhoşluklara akıllımızı, delimizi! <br/><br/><b><i>Ölüme Çare Ya da Şen maneviyat</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-kendime-gecikmis-ogutler.htm), [web.archive.org (arşiv bağlantısı)](http://web.archive.org/web/20130624002248/http://www.taraf.com.tr/cahit-koytak/makale-kendime-gecikmis-ogutler.htm)
# Prolog

*Cahit Koytak 19.03.2012*

<div class="yazi"><p>akıl ermez, karmakarışık tasarımlarıyla <br/><i>kendinde</i> bekler durur, Tanrı.<br/>ve bilir, nasıl karmakarışık <br/>tasarımlarla <br/>yola çıktığını, insanın,<br/>ilk günkü gibi saf <br/>döndüğünü göstermek için O’na.<br/><br/>ve bilir, yol boyunca<br/>ne kadar azgın, kemirici <br/>tutkularla, rüyalarla <br/>boğuşup durduğunu onun<br/>ve ne kadar kolay kandığını<br/>güzellik, bilgelik <br/>ve beka karşısında...<br/><br/>ama yaklaşmak, <br/>kulunu yolda karşılamak,<br/>yüreğine dokunmak <br/>coşturmak ve arındırmak <br/>istediği zaman onu, <br/>bütün bilgilerini evde bırakır, Tanrı,<br/>göklerin ilmihal kitabında...<br/><br/>ve yola çıkarken yalnızca<br/>saflığı alır yanına, <br/>yaratırken kullandığı saflığı,<br/>bir çiçeğin, bir bulutun, <br/>bir tırtılın saflığını<br/>dağın, derenin, ormanın <br/>ve çöllerin saflığını:<br/><br/>doğanın şen saflığını<br/>ve sanatın şen ve tasarlanmış,<br/>büyük şenlikler için tasarlanmış <br/>yaratıcı saflığını alır yanına,<br/>kendi akıl almaz, <br/>sınır konmaz,<br/>çiziksiz saflığını: <br/><br/>varlığı ve zamanı kuşatan saflığını,<br/>hayatı ve ölümü,<br/>bilgiyi, sezgiyi, şiiri,<br/>umudu, korkuyu, hiçliği <br/>ve beyhudeliği kuşatan saflığını,<br/>büyük ve aşkın saflığını, <br/>şen saflığını yani.<br/><br/><b><i>Ölüme Çare ya da Şen Maneviyat</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-prolog-2.htm), [web.archive.org (arşiv bağlantısı)](http://web.archive.org/web/20130624070712/http://www.taraf.com.tr/cahit-koytak/makale-prolog-2.htm)
# Kuyu	

*Cahit Koytak 26.03.2012*

<div class="yazi"><p><i>                                    Erkut Sezgin’e</i></p>
<p>ah kuyu, ah kuyu, niye susuyorsun?<br/>niye sustu çenk sesi yüreğinde?<br/>suyun mu azaldı, yoksa kurudu mu?<br/><br/>ah kuyu, boynuna çan ister misin,<br/>sarhoş develerin, yalnız develerin <br/>boyunlarına takılan cinsten?<br/><br/>ah kuyu, ah kuyu, çobanın kepeneği,<br/>çıkını, değneği burada<br/>ya çoban? çoban nerede peki?<br/>sürüsünü mü, köpeğini mi,<br/>aklını fikrini, kaybolan yıllarını mı<br/>aramaya inmiş, <br/>sonra unutup gitmiş hepsini<br/>ve kendini senin dibinde? <br/><br/>ah kuyu, benimle konuş,<br/>iki kelime olsun konuş benimle, <br/>iki kelime, bir avuç acı su <br/>ve bir yudum ebediyet!<br/>bir avuç acı su<br/>ve dipsiz esrime ve dipsiz uykusuzluk;<br/>içine ay düşmüş, yıldızlar, felekler, <br/>gezginler ve kum ve çakıl ve yosun.<br/><br/>ah kuyu, ah kuyu, ne zaman erişecek <br/>uğultusu kulağımıza<br/>koynundaki çağlayanların? <br/>ne zaman kova kova suyunu çekeceğiz?<br/>ne zaman türkülere, blueslara dökeceğiz onu, <br/>bülbüller, sakalar çıkaracağız tüylerinden,<br/>bölük bölük turnalar uçuracağız geleceğe,<br/>kuğular, yaban kazları?<br/><br/>ah kuyu elini kulağına koyup da <br/>gerçeği haykırmak istemez misin peki,<br/>bir köy minaresi gibi, <br/>cüretle, cezbeyle<br/>aklın damında yükselen?<br/><br/>ah kuyu içimdeki kuyu, künhümdeki kuyu,<br/>bir gerdel su, bir gerdel kum<br/>ve bir gerdel şiir<br/>çekmeye eğildiğim her seferinde<br/>dibinde bir başka yusufun sesini işittiğim<br/>kendimi birinde bulup,<br/>bir başkasında yitirdiğim kuyu! <br/><br/>dibinde kum gibi, karınca gibi <br/>kaynaşan yusuflarınla<br/>bir dere olamaz mısın, küçük bir dere? <br/>kalkıp kervancıların peşinden Mısır’a giden<br/>ve yollarda oyalanan, oyalanan,<br/>yıkık köprülerin altında,<br/>yıkık gönüllerde, <br/>sabahlara kadar açık meyhanelerde...<br/><br/>günü gelince de, kimseye <br/>kapı sormadan, baca sormadan<br/>sevgilinin bahçesine süzülen <br/>şu sarhoş kalender dereciklerden biri?<br/><br/>yahut delidolu bir ırmak,<br/>türküleriyle dağa yokuşa tırmanan?<br/>kim istemez ki bunu, kim istemez ki,<br/>bahar selleriyle coşup, varlığın yüreğinden<br/>cehennemin karnına boşalan<br/>bir ırmak olmak, bir ırmak<br/>delidolu ve sarhoş <br/>ve şen ve şakrak...<br/><br/><b><i>Ölüme Çare Ya da Şen maneviyat</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-kuyu-2.htm), [web.archive.org (arşiv bağlantısı)](http://web.archive.org/web/20130624061521/http://www.taraf.com.tr/cahit-koytak/makale-kuyu-2.htm)
# Kuyu

*Cahit Koytak 02.04.2012*

<div class="yazi"><p>II<br/><br/>İçini kazmazsan, oymazsan içini<br/>Bir iç’in olmaz;<br/>Bir iç’in olmazsa,<br/>Bir kendin olmaz;<br/><br/>Kulağı kapıda<br/>Bir kendin yoksa içerde,<br/>Kapını çalacak,<br/>Bir tanrın da olmaz.<br/><br/>Bir tanrın yoksa<br/>İçinde başlayıp sonsuza giden,<br/>Bir yolun da olmaz,<br/>Yol arkadaşın da.<br/><br/>Bir yolun yoksa, sonsuza giden<br/>Bir öykün de olmaz,<br/>Ülkün de olmaz,<br/>Türkün de olmaz.<br/><br/>III<br/><br/>İçini kazmazsan bir için olmaz,<br/>Bir için olmazsa<br/>Bir kendin olmaz,<br/>Bir Tanrın olmaz,<br/>Bir yolun olmaz,<br/>Bir türkün olmaz<br/>Ve daha pek çok şeyin<br/>Olmaz oğlu olmaz.<br/><br/>Ama “bugün olmayacaksa<br/>Başka ne zaman?” diyerek<br/>Tez canlılık yapar da,<br/>Kazarsan soluk soluğa,<br/>Döküp saçarsan içini,<br/>-Benim gibi, ah benim gibi-<br/>Ve sabrın yoksa mezara kadar<br/>Görmek için ruhun dibini,<br/><br/>Dikkat et, ey okur, dikkat et, o zaman<br/>Delebilirsin sen de<br/>Kazmanın ucuyla,<br/>Isıya dayanıklı cam ya da amyant<br/>Ya da porselen tavanını,<br/>Yerin altında, ruhun altında<br/>Horul horul uyuyan bir cehennemin.<br/><br/>IV<br/><br/>bir yoksul vardı, deseler,<br/>bir şair, bir kaçık,<br/>mezar kazar gibi<br/>yazdı, yazdı, yazdı<br/>ve gömdü yüzünü<br/>Tanrı’nın yüzüne;<br/><br/>değiştirmek için<br/>eskiyen, kağşayan yüzünü,<br/>her mevsim yenilenen,<br/>hep diri, hep güzel,<br/>hep kalabalık<br/>aşkın bir yüzle.<br/><br/><strong>Ölüme Çare Ya da Şen Maneviyat Kitabı<br/><br/></strong><strong>cahitkoytak@gmail.com</strong></p>
</div>

Kaynak: [taraf.com.tr](http://www.taraf.com.tr/cahit-koytak/makale-kuyu-3.htm), [web.archive.org (arşiv bağlantısı)](http://web.archive.org/web/20130624064913/http://www.taraf.com.tr/cahit-koytak/makale-kuyu-3.htm)
# Yerin Ağırlığı

*Cahit Koytak 09.04.2012*

<div class="yazi"><p>Gözlerin uzaklarda,<br/>Aylardır susuyorsun; <br/>Yer gibi ağır mı olsun istiyorsun <br/>Ve gök gibi derin mi olsun,<br/>Konuşacağın zaman, söylediklerin?<br/><br/>Neler düşünüyorsun, peki,<br/>Neleri tartıp döküyorsun,<br/>Neleri gömüyorsun içine<br/>Ya da kanatlandırıyorsun<br/>Dağın öteki yüzüne?<br/><br/>Yerden başlayarak <br/>Yukarı doğru her şeyi mi,<br/>Her çığlığı, her iniltiyi mi?<br/>Gökten başlayarak aşağı doğru <br/>Her sessizliği, her ıssızlığı mı?<br/><br/>Altmış yıllık yol arkadaşından,<br/>Bu emektar yüzden başlayarak, <br/>Doğduğun güne kadar<br/>Her yüzü, her maskı,<br/>Her rolü, her personayı mı? <br/><br/>Ya da teraneleri eskimiş  <br/>Bu yaşlı, yorgun yürekten başlayarak,<br/>Mezara doğru ve oradan öteye<br/>Her yolu, her yol öyküsünü,<br/>Her yol türküsünü mü?<br/><br/>Yollar nereye gidiyor peki?<br/>Yerin bittiği yere mi,<br/>Göğün başladığı yere mi,<br/>Yoksa yerin de, göğün de <br/>Kendini ötekinde kaybettiği yere mi?<br/><br/>Bu değilse, bunlar değilse eğer,<br/>Aklın çenesini tuttuğu, <br/>Yalnızca kalbin konuştuğu <br/>Yahut onun da sustuğu<br/>Onun da sustuğu, taşların konuştuğu,<br/><br/>Kurtların, böceklerin, <br/>Solucanların soru sorduğu<br/>Ve tozun toprağın, kuru kemiklerin <br/>Yanıt verdiği yere mi, <br/>Söyle nereye, söyle nereye?<br/><br/>*** </p>
<h3>Yol</h3>
<h3> </h3>
<p>Yolun bittiği gün, <br/>“Ne güzel yol yürüdüm,<br/>Ve ne güzel yere vardım!” deme,<br/>A ruhum, a kuzum, a beyaz fare;<br/><br/>“Ne güzel yoldaş oldu!” de<br/>“Ne güzel yol gösterdi bana <br/>Yolları kısaltan merak,<br/>Yolları bilen şüphe!<br/><br/>Ve onlarla önüme yollar döşeyen” de,<br/>“Ardımda yollar döşeyen” de,<br/>“İçimde yollar döşeyen” de,<br/>“Ve beni benden alıp katan kendine!”<br/><br/>25 Ekim 2007<br/><br/><b><i>Ölüme Çare Ya da Şen Maneviyat</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-yerin-agirligi.htm), [web.archive.org (arşiv bağlantısı)](http://web.archive.org/web/20130624062651/http://www.taraf.com.tr/cahit-koytak/makale-yerin-agirligi.htm)
# Tiyatro Çadırı 

*Cahit Koytak 16.04.2012*

<div class="yazi"><p>III<br/><br/>gelin, gelin, burada oyun, gerçek,<br/>koşun, burada her şey, herkes,<br/>Nuh, İbrahim, Sokrates;<br/><br/>burada kaybedilen Geçmiş,<br/>burada sonsuzun dudağı Şimdi<br/>ve yüreği Gelecek;<br/><br/>burada vaat edilen cennet;<br/>burada<i>, burada ve şimdi</i> <br/>hem Başlangıç, hem Son;<br/><br/>burada bağa, bahçeye bakan<br/>ağacı, çiçeği suvaran,<br/>yolcuyu ağılayan Bahçıvan,<br/><br/>O hem bilge, hem ozan,<br/>hem sazende, hem ressam, <br/>hem balçıktan adam yapan,<br/><br/>adamdan da kurt yapan, <br/>böcek yapan, <br/>çimen, çiçek, solucan...<br/><br/>aklın bir kulaç üstünden, <br/>ya da dibinden başlayarak <br/>ruh denen okyanusun,<br/><br/>bütün ayetleri, alâmetleriyle<br/>O da burada, koşun, <br/>O da burada şimdi,<br/><br/>burada ve bizimle,<br/><i>burada ve şimdi</i>,<br/>her şeyde ve herkeste.<br/><br/>***<br/></p>
<h3>Haşir, Neşir</h3>
<p>denizin ne tarihi var,<br/>ne aklı, ne hafızası...<br/>peki, nasıl deniz gibi olunur?<br/><br/>deniz gibi olunmaz,<br/>denize karışılır,<br/>denizde kaybolunur.<br/><br/>gece gibi olunmaz,<br/>geceye râm olunur,<br/>gecede sır-r-olunur,<br/><br/>rüzgâr gibi olunmaz,<br/>rüzgârla savrulunur.<br/>kurda kuşa dağılınır;<br/><br/>yağmurla erinir, arınılır,<br/>sudan yalın, sudan arı, <br/>sudan duru olunur<br/><br/>toprakla hemhal olunur;<br/>ve çalgıyla çengiyle <br/>haşr olunur, neşr olunur.<br/><br/>16 Aralık 2007<br/><br/><b><i>Ölüme Çare ya da Şen Maneviyat</i></b><b> Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-tiyatro-cadiri.htm), [web.archive.org (arşiv bağlantısı)](http://web.archive.org/web/20130624050810/http://www.taraf.com.tr/cahit-koytak/makale-tiyatro-cadiri.htm)
# Kabuk

*Cahit Koytak 23.04.2012*

<div class="yazi"><p>Ah, bütün kalbimle öyle hissediyorum, <br/>Öyle ümit ediyorum ki,<br/>Ölümün kendisi geldiğinde,<br/>Ölümün bu her günkü ağırlığı,<br/>Her günkü hükümranlığı<br/>Sıyrılıp düşecek, a ruhum, <br/>A kuzum, a beyaz farem,<br/>Sözümüzün, sazımızın,<br/>Şenliğimizin üzerinden,<br/>İyileşmiş bir yaranın <br/>Kabuğu gibi.<br/><br/>Ve içimizde açtığı yaranın yüzü, <br/>Yaranın gülümseyen yüzü, <br/>Yaranın sarhoşluk veren ışıltısı, <br/>Oyunlarımıza delilik katan, <br/>Çocukluk katan ışıltısı, <br/>Yaranın soru soran, <br/>Konuşan ışıltısı, <br/>Düşünen, tasarlayan <br/>Ve yaratan ışıltısı,<br/>Yarayı yara yapan ışıltısı <br/>İnsanı insan Yapan’ın <br/>Işıltısına karışacak, <br/>Denize ulaşan bir derecik gibi...<br/>Ve yara mara kalmayacak.<br/><br/>***<br/></p>
<h3>Kuş Falı</h3>
<p>Demek istiyorum ki,<br/>Bakın, demek istiyorum ki,<br/>Şunu demek istiyorum ki,<br/>Durup biraz düşününce,<br/>Bu başımızdan geçenler de<br/>Aklımızdan geçenler de,<br/>Uykularımızdan geçenler de,<br/><br/>Hülasa, insanın kendisi de<br/>İnsanın işleri de, düşleri de,<br/>Hepsi, hepsi kuş falı gibi,<br/>Kuşların, hani öyle, peşlerinde<br/>Kanatlarından iz bırakmadan<br/>Uçup gitmeleri gibi,<br/>İyiye de yorsan olur,<br/>Kötüye de;<br/><br/>Kâhinsen, dilinin gücü bilir;<br/>Şairsen, <br/>Her neyse, her kimse <br/>Seni sarhoş eden, <br/>O bilir, nereye gideceğini sözün.<br/><br/>Demek istiyorum ki,<br/>Bakın, demek istiyorum ki, <br/>Şunu demek istiyorum ki,<br/>Yaranın verdiği acı değil,<br/>Yaranın dilsizliği, sessizliği <br/>Seni söyletir, eğer kâhinsen;<br/><br/>Ama yaranın güzelliği söyletir seni<br/>Yaranın derinliği, gizemi,<br/>Bekası ve kıdemi<br/>Söyletir seni, eğer şairsen;<br/><br/>Söyletmekle de kalmaz<br/>Ağlatır hüngür hüngür,<br/>Sonra güldürür öldüresiye,<br/>Şairliğin yanında bir de deliysen.<br/><br/><b><i>Ölüme Çare Ya da Şen Maneviyat</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-kabuk.htm), [web.archive.org (arşiv bağlantısı)](http://web.archive.org/web/20130624065418/http://www.taraf.com.tr/cahit-koytak/makale-kabuk.htm)
# Sol Elle Yazılanlar

*Cahit Koytak 30.04.2012*

<div class="yazi"><p>acılarla, mihnetle var ettiğin <br/>bu <i>‘güzel şey’</i>, <br/>bu söz ya da ezgi<br/>şimdi müthiş güzel, <br/>müthiş yalın ve ihtişamlı <br/>gözükse de gözüne,<br/><br/>onca emeğin, <br/>öldüren, öldüren ve dirilten <br/>yaratma sancısının<br/>ve ortaya çıkan <br/>hüzünlü seslenişin <br/>bu hayatı aşan bir amacı, <br/>ümidi yok mu, diyorsun,<br/>yok, öyle mi, öyle mi?<br/><br/>ve bu çığlık ya da inilti<br/>doğduğu yürekten,<br/>ve çıktığı ağızdan <br/>çok yaşasın <br/>istiyorsun yine de<br/>öyle değil mi ama, <br/>öyle değil mi?<br/><br/>işte trajedi!<br/>işte trajediyi yaratan <br/>ucu körelmiş iğne<br/>ve damarlarda dolaşan <br/>trajik kan pıhtısı!<br/><br/>işte kabuğun altındaki yara:<br/>yaratmanın keder veren,<br/>suskunluk veren,<br/>ihtişamlı anlamsızlığı!<br/><br/>bıçak dayanınca kemiğe<br/>insanı, gündelik olana <br/>gömülüp gitmeye razı eden<br/>esrik saçmalığı<br/>var olma sanatının! <br/><br/>ama yine de, yine de <br/>bir şeyler yazamadığın,<br/>ne yapsan yaratamadığın <br/>o yağmursuz, yağışsız, <br/>yankısız günlerde<br/>her şey, çöl ikliminde<br/>gökyüzü gibi eski,<br/>her yer gökyüzü gibi boş,<br/>her yüz gökyüzü gibi uzak,<br/>nadan ve dilsiz;<br/><br/>ve tam da bu sebeple<br/>yazacak bir şeyler <br/>bulduğun günler,<br/>her şey öyle nasıl birden <br/>yeryüzü gibi yeni,<br/>her yer yeryüzü gibi dolu,<br/>her yüz ve yürek <br/>yeryüzü gibi yakın, sıcak<br/>ve oyun arkadaşı, <br/>kader ortağı!<br/><br/>ve yeryüzü de<br/>bir rahim gibi, nasıl ılık,<br/>nasıl dişi <br/>ve doğurgan!<br/><br/><b><i>Ölüme Çare </i></b><b><i>ya da Şen Maneviyat</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-sol-elle-yazilanlar-2.htm), [web.archive.org (arşiv bağlantısı)](http://web.archive.org/web/20130624053952/http://www.taraf.com.tr/cahit-koytak/makale-sol-elle-yazilanlar-2.htm)
# Ayinler (I) :  Ben ve Başkaları 

*Cahit Koytak 07.05.2012*

<div class="yazi"><p>     Onlar kimler ki, <br/>onlarla geçiyor bütün hayatın?<br/>Onlar kimler ki – tanımak, bilmek <br/>ve saymak için kendilerinden seni, <br/>bir isim vermişler <br/>ve bir yer açmışlar aralarında sana?<br/>     Onlar kimler ki, <br/>onların oturduğu yıldızda,<br/>onların gömüldüğü zamanda,<br/>onların kaybolduğu cehennemde<br/>ya da arafta – onlarla yitirdiğin <br/>cennetin peşindesin?<br/>     Onlar, hep onlar, hep onlar... <br/>içindekiler, evindekiler, işindekiler,<br/>sokakta, mabette, meyhanede,<br/>oyunda, gerçekte ve rüyadakiler...<br/>     Yaşadığın her anda, <br/>var olduğun<i>, olmaya </i>tutu<i>n</i>duğun,<br/><i>olmaya </i>tutu<i>l</i>duğun<i> </i>her yerdeler,<br/>her tende, her biçimdeler.<br/>Seçtiğin yolda, saptığın yolda,<br/>günahta, erdemde, uzlette <br/>hep seninle birlikteler.<br/>Onlara indiği yerden iniyor sana da<br/>Tanrının sözleri ve şeytanın ipleri; <br/>onların öykülerinden taşıyor <br/>senin öykün de,<br/>onların günleriyle dolu günlerin,<br/>ve onlarınkine benzeyecek ölümün.<br/>     Öyleyse, ölü ya da diri,<br/>bırakamazsın dışarıda hiç birini, <br/>kimine asıl, kimine yedek <br/>kimine cisim, kimine gölge,<br/>kimine aşkın, kimine fani <br/>deyip de geçemezsin bir tekini.<br/>     Köklerin ve yaprakların onlar;<br/>köklere, dallara, yapraklara, <br/>hepsine birden deniyor ağaç.<br/>Küçük, büyük, yeni, eski, genç, yaşlı<br/>iki ayaklı, dört ayaklı, kırk ayaklı,<br/>ve kötürüm ve bin bir kanatlı<br/>hepsi birlikte ve hep bir ağızdan<br/>onlarla dönüşüyor, rüzgara, yağmura, <br/>bazen ateşe, senin terennümlerin;<br/>ve onların bağrında uyuyor, <br/>o kayalıkların içinde, – senin<br/>daha yontulmayı bekleyen heykellerin.<br/>     Onları çıkar, <br/>geriye ne kalır <i>geçmiş</i>’ten?<br/>     Onları çıkar, <br/><i>şimdi</i>, taş gibi donar çevrende.<br/>     Onları çıkar, <br/>gök gibi boşalır, <i>gelecek</i>,<br/>ve susuz bir kuyuya döner ebediyet.<br/>     Dünün de onlar, bugünün de, <br/>yarınında onlar olacak.<br/>Her anın onlarla geçiyor, <br/>onlarla var oluyorsun <br/>ve yokluğun onların içinde.<br/>     İyi kötü, güzel, çirkin, <br/>küçük, büyük deme, öyleyse;<br/>bir anlık, bir günlük, <br/>bir mevsimlik deme;<br/>herkesin, her anın, <br/>her ilişkinin ver hakkını;<br/>ve tadını çıkar varlığın<br/>çıkarabildiğin kadar!<br/>Tadını çıkar yokluğun<br/>çıkarabildiğin kadar!<br/>     Ve senden tat almalarını sağla <br/>varlığın da, yokluğun da!<br/><br/><b><i>Ölüme Çare <br/></i></b><b><i>ya da Şen maneviyat </i></b><b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-ayinler-i-ben-ve-baskalari.htm), [web.archive.org (arşiv bağlantısı)](http://web.archive.org/web/20130624053807/http://www.taraf.com.tr/cahit-koytak/makale-ayinler-i-ben-ve-baskalari.htm)
# Ayinler  (IV)- Hem Kendinsin, Hem Başkası  

*Cahit Koytak 14.05.2012*

<div class="yazi"><p>Bazen, sinende söz, <br/>Tüylenip, kanatlanıp, erinçle <br/>Yükselirken çeneye<br/>Ruhun da yükselir <br/>Bembeyaz ve kanatlı sözcüklerle,<br/>Simurg’unu arayan sözcük sürüleriyle.<br/><br/>O anlar, dirilir, tazelenir içinde <br/>Ve çevrende<br/>İnsanlar da, nesneler de, kaderler de.<br/>Aydınlanıyorum, dersin,<br/>Aydınlanıyoruz birlikte, <br/>Akıl, bellek, muhayyile<br/>Dipten doruğa, öyle...<br/><br/>Tependen aşağı taş çatlayacak, <br/>Toz toprak savrulacak, <br/>Balçık çözülüp gidecek <br/>Ve geriye, O’nun üflediği <br/>Neyse o, neyse, <br/>İşte ‘O’ kalacak sadece.<br/><br/><b>…<br/><br/></b>Ama, ah, bazen de içinde<br/>Ve dibinde, yaşananların,<br/>Çürüyen, küflenen, kokuşan şiir<br/>Yükselirken çeneye<br/>Kader de yükselir sözle;<br/>Kapkara, isli bir duman çıkararak.<br/>Yanıyorum, dersin kendi kendine, <br/>Koskoyu bir kederle yanıyorum <br/>Dipte doruğa, öyle.<br/><br/>Sanki ölüler ülkesinden biri<br/>Yaraları, çürükleri, kurtları, güveleriyle <br/>Senin bedenine geri dönmüş de<br/>Her kimsen, şimdiye kadar, <br/>Artık hem o’ymuşsun, <br/>Hem de bu başkası, bunda böyle.<br/><br/>Getir getirebilirsen artık <br/>Koyabilirsen üst üste <br/>Ruhunla bedenini çizgisi çizgisine,<br/>Ancak o zaman kalkıp karışabilirsin <br/>Arasına, dirilerin!<br/><br/>O yağmursuz, ışıksız, <br/>Yeraltında geçirilen günlerde,<br/>Unutulmuş bir dostluğu <br/>Dirilterek içinde<br/>Belki sen de dirilebilirsin<br/>Diye, yüreklendiririm kendimi,<br/><br/>Ya da bir ağaç dikerek, derim,<br/>Belki yapabilirsin bunu,<br/>Bir kuyu açarak <br/>Yolcuların geçtiği yere;<br/><br/>Ve kuyuyu  açarken de,<br/>Hayatın sırrı ve ölümün çaresi<br/>Buymuş gibi paralanırcasına<br/>Kazarak toprağı <br/>Kendi dişinle, tırnağınla,<br/>Ya da, şairsen, kemiğiyle, dilinin.”<br/><br/><b><i>Ölüme Çare ya da Şen Maneviyat</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-ayinler-iv-hem-kendinsin-hem-baskasi.htm), [web.archive.org (arşiv bağlantısı)](http://web.archive.org/web/20130624043202/http://www.taraf.com.tr/cahit-koytak/makale-ayinler-iv-hem-kendinsin-hem-baskasi.htm)
# Daha Ne Daha Neler...

*Cahit Koytak 21.05.2012*

<div class="yazi"><p>Daha ne öğretsin isterdin,<br/>Şiir söylemeyi öğretti<br/>Yaşadıkların sana;<br/>Kuşlar gibi pembe, mavi, <br/>Gümüş ve altın rengi,<br/>Hüzün rengi, sürur rengi<br/>Konuşmayı öğrettiler;<br/><br/>Kuşlar gibi havadan sudan <br/>Söz etmeyi öğrettiler,<br/>Öyle havadan sudan yemden<br/>Dem vurarak başlayıp<br/>Haberler döktürmeyi<br/>Öteki yüzünden dağın;<br/><br/>Yine kuşlar gibi yine kuşlar gibi<br/>Gaganla ayıklarken <br/>Bitlerini pirelerini sözün,<br/>Felsefe paralamayı, <br/>Çare arıyorum diyerek<br/>Ölüme şiirinde;<br/><br/>Varlıktan söz açmayı ölüme,<br/>Varlıktan ve yokluktan,<br/>Yokluğun meydan okuyan <br/>Ritmik imalarından, <br/>Varlığın dut gibi sarhoş eden <br/>İçrek feryatlarından falan;<br/><br/>Daha ne öğretsin isterdin<br/>Yaşadıkların sana,<br/>Aklından geçirip de </p>
<p>Yaşayamadıklarından <br/>Sözcüklere bedenler, suretler,<br/>Kostümler ve kaderler <br/>Giydirmeyi öğrettiler.<br/><br/>Ve cıvıltılarınla, a ruhum, <br/>A kuzum, a beyaz farem,<br/>Dağ gibi sessizlikler yığmayı <br/>İnsanlarla arana.<br/>Ve şehirler oyup çıkarmayı <br/>O aşılmaz dağlardan,<br/><br/>Tapınaklar yapmayı,<br/>Kaleler çevirmeyi,<br/>Kuleler yükseltmeyi<br/>Ve ıslatıp parmağını<br/>Rüzgâra yalatarak<br/>Kıbleyi göstermeyi onlara.<br/><br/>Ve tüneyip taraçasına yalnızlığının<br/>Kuşlar gibi gelmişten <br/>Geçmişten konuşmayı<br/>Ve taşlar gibi anlamlı anlamlı,<br/>Kederli kederli <br/>Susmayı öğrettiler sana,<br/>Daha ne öğretsinler.<br/><br/><b><i>Ölüme Çare <br/></i></b><b><i>ya da Şen Maneviyat</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-daha-ne-daha-neler.htm), [web.archive.org (arşiv bağlantısı)](http://web.archive.org/web/20130624052252/http://www.taraf.com.tr/cahit-koytak/makale-daha-ne-daha-neler.htm)
# ‘Aslanlı’ Gazetede ‘Beyaz Fareli’ Şiir

*Cahit Koytak 28.05.2012*

<div class="yazi"><p>o gün, bizim gazetedeki o ‘<i>aslanlı</i>’ manşeti <br/>ben atmışım gibi sanki, <br/>“ama bu kadarı da fazla, efendimiz,<br/>haber emanettir çünkü!” diye söze girdi </p>
<p>hoyrat bir sufleyle GüzelSözlerinCini,<br/>“bilgi emanettir, zekâ emanet, <br/>söz, saz ve sükût, hepsi, hepsi...”<br/><br/>ona göre, a ruhum, a kuzum, a beyaz fare,<i> <br/></i><i>iğde ağaçlarının,</i> vahiy almışçasına<br/>çiçek açmaları böyle apansız,<br/>cezbeye kapılıp, bahar sarhoşluğuyla,<br/>köklerini topraktan çıkarmaları sonra<br/>ve dönerek raksetmeleri dervişler gibi;<br/>raks ederken de, ahenktar <i>hu-hu</i>’larıyla <br/>millerce uzaktaki gönüllere<br/>ulaşmak istercesine - baygın <br/>kokular saçmaları şiirimize....<br/><br/>ve akşama inen sıcak yağmuru<br/>arp çalan bir esin meleği gibi<br/>yedi oktav yukarılardan  <br/>şiire davet eden bu serin rüzgâr... <br/>ve bütün bunları, bunları <br/>görmenin, fark etmenin <br/>gönle kazandırdığı <br/>bu arınma, yücelme hissi.... <br/>şiir, müzik, dostluk, siyaset,<br/>hepsi emanetmiş, bunların hepsi emanet.<br/><br/>sonra şöyle devam etti sufleye<br/>                        GüzelSözlerinCini:<br/>“bunlardan birini, bir kaçını ya da hepsini,<br/>şeytana karşı bile olsa,<i> koz </i>gibi, <br/>tahrik ya da<i> </i>tahkir için kullanırsanız <br/>ihanet etmiş olursunuz, efendimiz, <br/>bilgiye de, zekâya da, sanata da, ihanet.<br/>ve emaneti usulünce taşımayan söz,<br/>insanları birbirine düşürür, <br/>ağaçları birbirine düşürür, <br/>çiçekleri, böcekleri, melekleri <br/>birbirine düşürür<br/>istemese de bunu, sözün sahibi.<br/><br/>şimdi, çatılardan, yağmur oluklarından,<br/>iğde ağacının çiçeklerinden, yapraklarından,<br/>ve meleklerin yanaklarından süzülüp akan <br/>bu yağmur suyu kadar saydam <br/>ve açık olmaktan korkmayan bir şiir gibi <br/>arı duru koyalım <i>ilmihal</i>imizi:<br/>en kötü olan için bile saklanan sevgi,<br/>en düşmüş olan için ayrılan saygı<br/>ve edep ve <i>görgü</i> emanettir, büyük emanet,<br/>kamuya aittir çünkü, bunların hepsi, <br/>yani ota, köke, dağa taşa, kurda kuşa,<br/>insana, meleğe ve Tanrı’ya...<br/><br/>ve sözün ağırlığı, şifası, <i>hasiyeti<br/></i>onu taşıyan üslubun inceliği, <br/>güzelliği kadardır, efendimiz,<br/>üslubun temizliği, içtenliği, asaleti kadar...<br/><br/>yoksa, kitaplar söz dolu, mezarlar sükût <br/>ve söylenmemiş söz yok, denmiştir<br/>gök kubbenin altında.<br/><br/>sözün namusu, dilin ismeti<br/>ve söylendiği makamın mehabeti,<br/>sözü yaraya hançer gibi sokarak değil,<br/>merhem gibi sürerek, korunur, efendimiz<br/>ve yaraları, ayıpları sağaltarak, büyük sanatla:<i> <br/></i>ateş yiyen, alev kusan düşmanı dahi<br/>dosta çeviren<i> Büyük</i> <i>Dostluk</i>la...”<br/><br/>18 Mayıs 2012<br/><b><i>Yoksullar ve Siviller için Tezler </i></b><b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-aslanli-gazetede-beyaz-fareli-siir.htm), [web.archive.org (arşiv bağlantısı)](http://web.archive.org/web/20130624052446/http://www.taraf.com.tr/cahit-koytak/makale-aslanli-gazetede-beyaz-fareli-siir.htm)
# Yolda Yürürken Kitap Okuyan Adam

*Cahit Koytak 04.06.2012*

<div class="yazi"><p>Kitap okuyarak yürürken yolda,<br/>Bana kaçık gözüyle bakan <br/>Kimse var mı diye bir an<br/>Kaygıyla bakındım etrafıma<br/><br/>Ve herkesin, kendini kaptırıp,<br/>Kendi kabuğunun içinde,<br/>Kendi <i>beyaz fare</i>sinin peşinde<br/>Koşturduğunu gördüm,<br/><br/>Orada, sokağın ortasında, <br/>Yelesini okşadım kitabımın<br/>Ve defterimi çıkarıp<br/>Şunları yazdım ona:<br/><br/>“Bırak, insanlar ne diyorlarsa<br/>Desinler senin için, <br/>Onların gözlerinde<br/>Bunu araştırmayı bırak, bırak da,<br/><br/>İliğine, kemiğine kadar<br/>Akıllandırmadan<br/>Bu şehir seni ve şiirini, <br/>Atla kitabının sırtına<br/><br/>Ya da beyaz farenin,<br/>Sen de kaç, sen de <br/>Kendi içindeki şehre,<br/>Büyük ‘kaçık’ların kaçtığı yere!”</p>
<p>***</p>
<h3>Sözün Mucizeleri</h3>
<p>Su deyince, her çölde <br/>Aynı susuzluğu,<br/>Gül deyince, her gülde <br/>Aynı rengi, aynı kokuyu <br/>Aynı hasreti hissettiriyor, şiir:</p>
<p>Senin verdiğin susuzluğu,<br/>Senin dudağının rengini, <br/>Senin sinenin kokusunu,<br/>Senin hasretini...</p>
<p>Bu da bir mucize işte,<br/>Bu da bir mucize!</p>
<p>***</p>
<h3>Gözün Mucizeleri</h3>
<p>Göğe baktım,<br/>Gök de sana benziyor,<br/>Yere baktım, yer de sana benziyor;</p>
<p>Her şey sana benziyor,<br/>Her yer sana benziyor,<br/>Herkes sana benziyor!</p>
<p>Sana âşık olurdum,<br/>Olmasına da, güzel,<br/>Dönüp kendime baktım,</p>
<p>Bu kaçık, bu sarhoş, bu yoksul,<br/>O da sana benziyor,<br/>O da sana benziyor!<br/><br/><b><i>Ölüme Çare <br/></i></b><b><i>ya da Şen Maneviyat</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-yolda-yururken-kitap-okuyan-adam.htm), [web.archive.org (arşiv bağlantısı)](http://web.archive.org/web/20130624060605/http://www.taraf.com.tr/cahit-koytak/makale-yolda-yururken-kitap-okuyan-adam.htm)
# Defter

*Cahit Koytak 11.06.2012*

<div class="yazi"><p>Nasıl her şeyden çok umut kokarsa,<br/>Umut ve güven kokarsa<br/>Ot, diken ya da başak,<br/>             topraktan çıkan her şey;<br/>Nasıl her şeyden çok barış kokarsa,<br/>Barış ve şenlik kokarsa,<br/>Üzüm, buğday, arpa, <br/>Bağbozumunda <br/>Ya da harman yerinde her şey;</p>
<p>İşte öyle, insan koksun senin de<br/>Salânı verdikleri gün, yer gök;<br/>Rüya, gerçek, ne yaşamışsan            <br/>Her sayfasından, her satırından                                                                                            <br/>Sımsıcak insan tütsün, insan,<br/>Rahimden mezara <br/>Parmak izlerinle, dudak izlerinle,<br/>Yürek vuruşlarınla <br/>İnsanların gönlüne yazdıklarının.</p>
<p>Ama yalnızsan, uzaksan kalabalıklardan,<br/>Anlatacak çok şeyin yoksa <br/>Kederden, elemden başka, benim gibi, <br/>O zaman son sayfasına kadar sahici <br/>             acılarla doldur, <br/>Seyir defterini yolculuğunun,<br/>Bu yoksa, yaratıcı kaygılarla,<br/>             yaratıcı kuruntularla;<br/>Yol türküleriyle, yol düşleriyle...<br/>Kimse okumasa da, gün gelir,  <br/>Kurtlar okur, güveler okur <br/>             mezarında onları çünkü;</p>
<p>Onlar okur, sen de dinlersin<br/>Kimseden duyup, dinlemediğini:<br/>Kendi bedeninin terennümlerini,<br/>Kendi kabuğunun sayıklamalarını <br/>             ve kendi hikâyeni... <br/>Vakit kolay geçer böylece orada.<br/>Ve sen, binlerce hayata yetecek vaktin<br/>Nasıl geçtiğini anlayamazsın,<br/>Ta ki yokluğun ağır kapağı, gıcırdayarak, <br/>Üzerinden kaldırılıncaya kadar.<br/><br/>***</p>
<h3>Sazın Mucizeleri</h3>
<p>keman çalanları severim,<br/>ney üfleyenleri severim,<br/>ut çalanları,<br/>saksafon çalanları...</p>
<p>çünkü akıl aşılır,<br/>kalp geçilir, ruh geçilir <br/>ve içimizdeki tanrıya ulaşılır<br/>çalarken böyleleri.</p>
<p>ve bir kadansa yaklaşırken,<br/>belli belirsiz, bir an <br/>içerden ışıldar, <br/>içerden, Tanrı’nın oralardan,</p>
<p>bu çalgıcıların da,<br/>onları dinleyen fanilerin de <br/>değişen, gençleşen,<br/>güzelleşen yüzleri.<br/><br/><b><i>Ölüme Çare ya da <br/></i></b><b><i>Şen Maneviyat</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-defter.htm), [web.archive.org (arşiv bağlantısı)](http://web.archive.org/web/20130624051348/http://www.taraf.com.tr/cahit-koytak/makale-defter.htm)
# Evde Çalışanlar İçin Metafizik 

*Cahit Koytak 18.06.2012*

<div class="yazi"><p>I</p>
<p>Evde çalışırken daha çok mu<br/>akla geliyor ölüm? <br/>Daha çok şey mi yapmak gerekiyor<br/>akıldan çıkarmak için onu?</p>
<p>Diyelim ki, evdesiniz, <i>home-ofisinizde</i>;<br/>işinizi yapıyorsunuz her günkü gibi,<br/>kovmaya çalışıyorsunuz yani<br/>aklınızdan ölümünüzü <br/>ve unutmaya <br/>kaygılarınızı ölümden yana,<br/>şiire, müziğe, şöhrete ya da paraya <br/>dönüştürerek onları.</p>
<p>Ve diyelim ki, siz bunu yaparken,<br/>ölümün kendisinin de <br/>çıkıp geleceği tutuyor birden.<br/>Ama akla geldiği gibi değil de öyle,<br/>sizin için her şeyi baştan alan<br/>ve bunu, bir ömür harcamadan,<br/>göz açıp kapayıncaya kadar yapan <br/>büyük, yoğun ve karmakarışık <br/>bir rüya gibi çöküyor üstünüze.</p>
<p>Bir rüya ki, rüya değil de hani,<br/>önceki bütün rüyaları<br/>bütün yaşananları, bütün oynananları,<br/>bütün yaptıklarınızı, yıktıklarınızı,<br/>aldıklarınızı, sattıklarınızı<br/>ve onların köpüklerini, tortularını,<br/>kemiklerini, tırnaklarını,<br/>hayat boyu ölümle aranıza <br/>yığmaya çalıştığınız ne varsa işte <br/>bir nefeste içine çeken<br/>dokuz karınlı bir balina sanki;</p>
<p>Bir balina ki, sizi doğum öncesinden <br/>çekip çıkaran en uzak geçmiş de,<br/>ölüm ötesine alıp götüren<br/>en uzak gelecek de onun karnında.</p>
<p>Bir balina ki, kıyılarınızdan geçerken <br/>bir öğünlüğüne olsun koca karnını<br/>sizin günlerinizle, gecelerinizle,<br/>yol öykülerinizle, <br/>yol türkülerinizle doldurup,<br/>Büyük Hayat’ın dipsiz, kıyısız<br/>sularına dönecek.</p>
<p>Şimdi düşünün, bu durumda<br/>ne uyandırabilir, <br/>kim uyandırabilir sizi<br/>bu büyük rüyadan? </p>
<p>Ve ister mi akıl, ister mi gönül,<br/>en başta, siz ister misiniz, siz,<br/>neniz var, bırakıp büyük rüyada,<br/>uyanmak, <i>homofis</i>te,<br/>o balkonlu, klimalı, kablolu kabirde <br/>mıy mıy mıy ömrünüzü çürüten<br/>her günkü o küçük rüyaya?<br/><br/><b><i>Ölüme Çare <br/></i></b><b><i>ya da Şen Maneviyat</i></b><b> Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-evde-calisanlar-icin-metafizik.htm), [web.archive.org (arşiv bağlantısı)](http://web.archive.org/web/20130624050933/http://www.taraf.com.tr/cahit-koytak/makale-evde-calisanlar-icin-metafizik.htm)
# Evde Çalışanlar İçin Ayinler 

*Cahit Koytak 25.06.2012*

<div class="yazi"><p>I</p>
<p>Korkma, yakmaz ruhunu<br/>                      cehennem ateşi,<br/>Korkma, yakmaz ruhunu; <br/>Yaksa da, yakmakla<br/>                      bitiremez onu!</p>
<p>Cehennemden daha büyük,<br/>Daha kalabalık çünkü o,<br/>Ve çok güçlü, çok hünerli<br/>         bir Usta üfledi onu sana;<br/>İçinde, gözyaşından<br/>                         denizler var,<br/>Göğün kendi kanadından<br/>                              rüzgârlar, <br/>Bulutlar ve yağmurlar var.</p>
<p>Bak, a yoksul, bak a yolcu,<br/>Ruh dediğin, yansa, yansa, <br/>Yarası kendinden güzel,<br/>Acısı şifasından tatlı<br/>                           aşkla yanar!</p>
<p>Ve satmışsan dünyayı o paraya<br/>Almaya da niyetliysen <br/>Ustaların Büyüğünden<br/>Ruhundan üfleme sanatını,<br/>İnsan denen, yetmiş iki <br/>                   perdeli bir çalgıya,<br/>O zaman ruh, bu saf yakıt,<br/>                          bu gök-soluk<br/>Çengi, şölen, aşkla da yanar,<br/>                      <i>meşk</i>le de yanar!</p>
<p>Bir de yanarsa için için,<br/>Kederinden yanar, <br/>Allah’ın<i> </i>cennetinde <br/>Yanmakla tükenmeyen<br/>Bir yağmur ormanı<br/>                           nasıl yanarsa <br/>Cehennemdekiler için.</p>
<p>Yanarsa uğrun uğrun,<br/>              yakmadan yeri, göğü,<br/>Gül gibi yanar, har gibi yanar,<br/>Tan vakti gibi yanar;<br/>Sevgilinin yüzünden, <br/>Sinesinden sıyrılan<br/>Gurup rengi tül gibi yanar...</p>
<p>Ve ne is bırakır, ne duman,<br/>                       ne yanık kokusu.<br/>Yalnızca yârin semtinden,<br/>        Varlık katından<br/>Sıla kokusu, sine kokusu<br/>                           ta buralara...<br/><br/><b><i>Ölüme Çare <br/></i></b><b><i>ya da Şen Maneviyat</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-evde-calisanlar-icin-ayinler.htm), [web.archive.org (arşiv bağlantısı)](http://web.archive.org/web/20130624045936/http://www.taraf.com.tr/cahit-koytak/makale-evde-calisanlar-icin-ayinler.htm)
# Evde Çalışanlar İçin metafizik II

*Cahit Koytak 02.07.2012*

<div class="yazi"><p><i>                                           Ahmet Altan’a<br/><br/></i>beyninde sürgün veren huysuz düşüncelerin<br/>kafasını patlatmak için, sivilce gibi,<br/>a ruhum, a kuzum, a beyaz fare,<br/>aç, <i>Felak </i>suresini oku!</p>
<p>böyle eşinip duracağına içimde biteviye,<br/>siyaseti düelloya davet et, bu iş bitsin!<br/>ama bırak, o seçsin istediği silahı<br/>ve önce o ateş etsin!</p>
<p>sense, ne kılıç ne tabanca,<br/>ne kaba mizah, ne kaba, ne ince alay;<br/>ince dostluğu yeğle, <br/>ipince dervişliği...</p>
<p>düşün ve ister yap bunları, ister yapma,<br/>eksik olmasın ama, dilinin altında,<br/>ana sütü tadında ve Cebrail nefesi -<br/>o mübarek ve muhteşem <i>Nas</i> suresi!</p>
<p>III</p>
<p>bu gecelik de bu kadar!<br/>şimdi uslu uslu yatalım,<br/>yatmadan önce de, <br/>a ruhum, a kuzum, a beyaz fare,<br/>ölümü düşünürken<br/>emdiğimiz taşları<br/>çıkarıp dilimizin altından <br/>yastığımızın altına saklayalım.</p>
<p>bak, bir gözün açık yine<br/>ve bir kulağın kirişte; <br/>oysa bir bıraksan kendini<br/>bir bıraksan, uyku güle oynaya<br/>alıp götürecek seni,  <br/>gezdirecek, gezdirecek, <br/>kimseye satamadan, korkma,  <br/>geri getirecek seni.</p>
<p>ama böyle devam edersen,<br/>bak, uyarmadın deme bana,<br/>felsefenin, perhizden<br/>karnı sırtına yapışacak <br/>ve lirizmin zayıf kaldığı yerden <br/>ya aklının, ya dilinin kemiği <br/>pörtleyip, diken gibi <br/>sözün yanağını yırtacak.</p>
<p>gel, a kuzum, gel iyisi mi,<br/>yaşlanan beygirlere<br/>kaderin yaptığı gibi, <br/>biz şimdiden, sırtından <br/>alıp koşumlarını, <br/>kırlara, bayırlara,<br/>gönlün viranelerine<br/>salalım fukara felsefeyi;</p>
<p>ama bizimle kalsın şiir, <br/>her zaman dilimizin altında <br/>ya da ucunda, aklımızın,<br/>kalsın ki, <i>çare</i> olsun <br/>titreyip durmasına <br/>böyle alt çenemizin <br/>ölümüm karşısında<br/>ve kıyısında, sonsuzun; </p>
<p>alıp götürürken de ölüm<br/>yerin mi, göğün mü <br/>arşiv mahzenlerine <br/>bu, bir deve yükü evrakı metrukemizi,<br/>yolda duraksayınca biraz<br/>bir göz atmak için şöyle<br/>yazdıklarımıza, bozduklarımıza,<br/>okudukları, mola verdirtsin ona,</p>
<p>belki yüzyıllar boyu süren,<br/>uzun, upuzun ve şenlikli bir mola…<br/><br/><b><i>Ölüme Çare<br/></i></b><b><i>ya da Şen Maneviyat</i></b> <strong>Kitabı</strong><br/><br/><strong>cahitkoytak@gmail.com</strong></p>
</div>

Kaynak: [taraf.com.tr](http://www.taraf.com.tr/cahit-koytak/makale-evde-calisanlar-icin-metafizik-ii.htm), [web.archive.org (arşiv bağlantısı)](http://web.archive.org/web/20130624040349/http://www.taraf.com.tr/cahit-koytak/makale-evde-calisanlar-icin-metafizik-ii.htm)
# ‘Aşkın Metafiziği’

*Cahit Koytak 09.07.2012*

<div class="yazi"><p>I</p>
<p>meyhaneden çıkarken, a yarenler, <br/>meyhaneciye verilecek en sıcak selâm,<br/>en cömert bahşiş,<br/>bir yürek dolusu muhabbet<br/>saçıp tezgahın üstüne,<br/>bir testi şarap almaktır meyhaneciden,</p>
<p>göğün küplerinden doldurulmuş <br/>bir testi şarap ki,<br/>yarin dudağının tadında içimi, <br/>yarin sinesi gibi kokan,<br/>yarin bakışları gibi, sizi sizden, <br/>yıkıntılarınızdan, çöllerinizden alıp, <br/>bağlara, bahçelere çıkaran;</p>
<p>sonra da o bağları, bahçeleri <br/>O’nun keyfi için yakan, yıkan, tarumar eden<br/>bir testi şarap, bir testi ateş, <br/>bir testi abıhayat, yarenler, <br/>ve zilzurna sarhoş bir <i>Ebediyet</i>… <br/>daha ne olsun, daha ne, başka ne?  <br/>siz söyleyin, ben yazayım ismini <br/>kapısına, yerdeki ve gökteki meyhanelerin…</p>
<p>II</p>
<p>halk, elinde balta, satır ve nacak,<br/>yanından geçip senin, <br/>yakıp yıkmaya giderken sultanın sarayını,</p>
<p>senin sarhoş şiirinin de, a yoksul,<br/>sarhoş salkım söğütler gibi, <br/>gösterebileceği en büyük hüner,</p>
<p>sağır kulaklara duyurmak için sesini,<br/>halkın yaygarasından hikmet,<br/>rüzgârından terane çıkarmak değil,</p>
<p>o rüzgârda da salınmaya <br/>ve hülyalı hülyalı sayıklamaya <br/>devam etmektir, devam, </p>
<p>taştan sızıncaya ve gülden zarif, <br/>yelden hafif gelinceye kadar, gönle,<br/>şiir diye söylediklerin.</p>
<p>III</p>
<p>bu sarhoş ayinine, olursa, a ruhum, <br/>a sarhoş kader, a beyaz fare,<br/>ancak şu olur en uygun hitame:</p>
<p><i> </i></p>
<p>“meyhaneden yaka paça alınıp<br/>çıkarılırsak, huzuru mahşerde,<br/>adamlığı tartan bir teraziye,</p>
<p>terazinin bir kefesine konacak <br/>bir kervan yükü şiir çıkar <br/>koltuğumuzun altından,</p>
<p>yarin gözüne, kaşına,<br/>kiraz dudağına adanmış<br/>bir kervan yükü güzelleme…</p>
<p>öteki kefesi için de, <br/>yüreğimizin dibindeki zuladan,<br/>biz içtikçe dolan, biz içtikçe dolan </p>
<p>yarin dudağının renginde <br/>bir testi şarap çıkar, <br/>daha ne olsun, daha ne, başka ne…</p>
<p>sarhoşları ve ölüleri uyandıran,<br/>taşları konuşturan bir testi şarap,<br/>bir testi abıhayat, bir testi Ebediyet!”<br/><br/><b><i>‘Ölüme Çare<br/></i></b><b><i>Ya da Şen Maneviyat’</i></b> <strong>Kitabı</strong></p>
</div>

Kaynak: [taraf.com.tr](http://www.taraf.com.tr/cahit-koytak/makale-askin-metafizigi.htm), [web.archive.org (arşiv bağlantısı)](http://web.archive.org/web/20130624044103/http://www.taraf.com.tr/cahit-koytak/makale-askin-metafizigi.htm)
# ‘Aşkın Metafiziği’

*Cahit Koytak 16.07.2012*

<div class="yazi"><p>IV</p>
<p>Testiler devirip, huu! dedikten,<br/>Dudaklarımızı silip şükürler çektikten sonra<br/>Devrilip, bir mezar boyu ötede meyhaneden<br/>Taş gibi sızıp kalmadan önce, a kuzum,<br/>A güzel sözlerin cini,<br/>Dokunaklı bi şeyler<br/>Fısıldamak istiyorsak rüzgâra,<br/>Kulağına, Kader’in<br/>-Kulağına, bizden öykü alan, türkü alan,<br/>Bize şarap satan Büyük Meyhanecinin-<br/>Yine bir aşk terennümü,<br/>Yine kırık bir yol türküsü<br/>İyi gider diyorum ben, ne dersin;</p>
<p>Kim demiş, kim çığırmış,<br/>Akılda kalmasa da, adı yoksulun,<br/>Sözün kendisi, belli mi olur ama,<br/>Bakarsın, meyhanede kalır,<br/>Söze, sohbete karışır,<br/>Şarabın tadına, kadehlerin çınlayışına...</p>
<p>Bakarsın, yolcuların dilinde,<br/>Rüzgârın kanadında taşınır uzaklara,<br/>İyi toprağa düşer -yaratan yalnızlığa...<br/>Ve yeşerir, sürgün verir,<br/>Kendisi ağaç olmasa da,<br/>Ulu bir ağaca, belki bir çarmıha<br/>Sarılır, sarmaşık olur<br/>Ve tırmanır -kıvrıla kıvrıla<br/>Yukarı doğru akan sarhoş bir ırmak gibi<br/>Göğün taa yedinci katına.</p>
<p>Dinle bak şimdi, türkümüzü, a kuzum,<br/>A güzel sözlerin cini, dinle ve söyle,<br/>Bunca laf üstüne gider mi iyi?<br/>Çığıran olur mu bizden sonra;<br/>Olsa da, dinleyen bulunur mu onu:</p>
<p>“Ah biz kazıp duranlar kendi içlerini,<br/>Ah biz derin dalıcılar,<br/>Zilzurna sarhoş dalıcılar,<br/>İçip içip gömülüyoruz böyle<br/>Vakitli vakitsiz varlığın sularına<br/>Kaderin sularına,<br/>Ölümün sularına;</p>
<p>Emelimiz inciydi, elmastı, yakuttu, fakat<br/>Elimiz boş dönsek de,<br/>Dilimizin altında yalancı meme gibi<br/>       emilmiş çakıllarla değil,<br/>Koynumuz, koltuğumuz, tuğla gibi<br/>       kitaplarla dolu çıkmak isteriz<br/>Bilinmezin kıyısına;</p>
<p>Aklımızda, fikrimizde ne varsa,<br/>Sarhoşluğun dumanlı,<br/>Sözcüklerin incikli boncuklu göklerinde<br/>Yoluna saçmak için,<br/>Yüzü, güzelliğinden,<br/>Nazı, merhametinden<br/>Görünmeyen müteal sevgilinin.</p>
<p>Ah sen, hem İçrek, hem Apaçık Olan,<br/>Görünmüyorsun, görünmüyorsun, ama<br/>Göğün enginliği, derinliği, yine de<br/>Senin bakışların gibi başımızı döndürüyor.<br/>Denizde dalgaların, sahrada kumulların<br/>Ve meydanda insanların uğultusu,<br/>Senin sözlerin gibi, aklımızı karıştırıyor hep.”<br/><br/><strong>‘Ölüme Çareya da Şen Maneviyat’ Kitabı<br/><br/></strong><strong>cahitkoytak@gmail.com</strong></p>
</div>

Kaynak: [taraf.com.tr](http://www.taraf.com.tr/cahit-koytak/makale-askin-metafizigi-2.htm), [web.archive.org (arşiv bağlantısı)](http://web.archive.org/web/20130624045259/http://www.taraf.com.tr/cahit-koytak/makale-askin-metafizigi-2.htm)
# Çocuk Ve Zaman

*Cahit Koytak 23.07.2012*

<div class="yazi"><p>I</p>
<p>tam bir balerin gibi değil, değil de hani,<br/>kum tepesinin çevresinde <br/>parmak uçlarına basarak dönen<br/>bir hortum gibi giriyor<br/>erken çocukluğun peşinden<br/>sahneye, sessizce, <i>Zaman</i>;</p>
<p>yeterince hızlanınca duruyormuş gibi <br/>gözükebiliyor göze;<br/>ama, bize hissettirmeden <br/>sahiden yavaşladığı da oluyor bazen<br/>ve bir ileri, bir geri, <br/>yerinde saymaya başladığı... </p>
<p>böyle yaparak, fani ve hüzünlü olana <br/>alıştırmak istiyor olmalı bizi;<br/>hokkabaz gibi hoplayıp zıplıyor çünkü, <br/>yerlerde yuvarlanıyor<br/>ve toz duman içinde bırakıyor çoğumuzun<br/>içini, dışını, aşklarını, düşlerini.</p>
<p>bu yüzden, git git, rolleri birbirine <br/>karıştırmaya başlıyor insan:<br/>onunla düşen kalkan, sevişen, didişen,<br/>yolunu bazen bağa bahçeye,<br/>bazen çöllere çıkaran, yazgı mı, <br/>zaman mı, aşk mı, ölüm mü?</p>
<p>en sonunda da kullandığı yüzleri <br/>unutturabiliyor ona<br/>girdiği oyunları, verdiği replikleri,<br/>yaşadığı çağı, <br/>yollarında yaşlandığı gezegeni,<br/>içine inen meleği: kanatlı yalnızlığı...</p>
<p>böyle böyle tamamlıyor işini<i> Zaman</i> <br/>ve bütün bütün tanımsız kılıyor<br/>tıpkı doğduğumuz o ilk günkü gibi <br/>insanı, yazgıyı, <br/>hayatı, ölümü, <br/>düşü ve gerçeği...</p>
<p>II</p>
<p>dedem korkmadığı için, ey <i>Zaman</i>,<br/>ben de korkmuyorum senden;<br/>balıkların suda yüzdüğü gibi,<br/>içinde yüzüyormuşuz, senin.</p>
<p>yalnız, çalkalanıp dururken<br/>tenimizde ve ruhumuzda <br/>ya da zihnimizde, bazen <br/>alçı gibi donuveriyormuşsun birden;</p>
<p>bunu yaptığın zaman <br/>uyku sanıyormuşuz seni,<br/>ölüm sanıyormuşuz,<br/>ama değilmişsin ikisi de.</p>
<p>yapraklarımızı hışırdatan rüzgârmışsın, <br/>öylesine bir rüzgâr işte,<br/>Simurg denen, kocaman <br/>bir kuşun kanadıyla yüzlerimize üflenen;</p>
<p>yüzlerimize üflenen,<br/>yaralarımıza üflenen,<br/>öykülerimize üflenen,<br/>türkülerimize üflenen...<br/><br/><b><i>Ölüme Çare <br/></i></b><b><i>Ya da Şen Maneviyat</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-cocuk-ve-zaman.htm), [web.archive.org (arşiv bağlantısı)](http://web.archive.org/web/20130624070156/http://www.taraf.com.tr/cahit-koytak/makale-cocuk-ve-zaman.htm)
# Bahçıvanın Sabah Şarkısı 

*Cahit Koytak 30.07.2012*

<div class="yazi"><p>Senin dokunuşun, cancağızım, <br/>Senin tan yerinin dudağıyla, <br/>Bir yaranın dudağına <br/>Dokunur gibi <br/>Dokunuverişin gönle,<br/>Hudutlarını unutturuyor <br/>Akla da, yüreğe de;</p>
<p>O zaman, nerede <i>ben</i> bitiyor,<i> <br/></i>Nerede başlıyor,<i> sen</i>,<br/>Nerede <i>sen</i> bitiyor, <br/>Nerede başlıyor, <i>O</i>...<br/>Ve böylece, nerede, <br/>Çözülüp gidiyor <i>biz’</i>den<br/>Tek tek var olmaların yükü?</p>
<p>Bilemez oluyor bunu, <br/>Seçemez oluyor artık,<br/>Altmış yıl her yaprağa,<br/>Her dikene dudaklarıyla<br/>Dokunmuş olsa da <br/>Bu <i>‘Boyalı Bahçe’</i>de<br/>Göz de, gönül de.</p>
<p>***<br/></p>
<h3>Bahçıvan ve Karısı</h3>
<p>Karımla ben, bahçedeki ağaçları budadık;<br/>Üç beş hafta sonra da, beklenen oldu,<br/>Kervan kervan düşle geldi bahar <br/>Ve göklerden getirdiği soluğu<br/>Ağaca, çiçeğe, çimene dağıtıverdi.</p>
<p>Benim budadığım ağaçlara, <br/>Benim gibi sert mizaçlı, <br/>Ahşap kabuklu,<br/>Ve ağız buruşturan meyveleriyle <br/>Ceviz ağacının ruhunu koydu,</p>
<p>Karımın budadığı ağaçlaraysa,<br/>Onun gibi yumuşak huylu, <br/>Altın rengi <br/>Ve tatlı mı tatlı meyveleriyle<br/>Kayısı ağacının ruhunu....</p>
<p>***<br/></p>
<h3>Kuzguni Anka</h3>
<p>Ah, kader, ah kader!<br/>Yoksulların,<br/>Yalnızların,<br/>Ve şairlerin kaderi!</p>
<p>Daracık göğümüzden <br/>Çığlık çığlığa geçen<br/>Umarsız kuş,<br/>Kararsız kuş!</p>
<p>Ah kader, ah kader,<br/>A ruhum, a kuzum, a sen <br/>Yerde, <i>inmeli</i> kaplumbağa,<br/>Gökte, Zümrüdüanka!<br/><br/><b><i>Tarlakuşunun <br/></i></b><b><i>Doğaçlamaları</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-bahcivanin-sabah-sarkisi.htm), [web.archive.org (arşiv bağlantısı)](http://web.archive.org/web/20130624062713/http://www.taraf.com.tr/cahit-koytak/makale-bahcivanin-sabah-sarkisi.htm)
# Yol Türküleri

*Cahit Koytak 06.08.2012*

<div class="yazi"><p><b>I</b></p>
<p>tan vaktinin, <br/>dağları aşan yolun,<br/>yelin okşamalarıyla<br/>                         kıkırdayan derenin,<br/>gökten inen ve göğe çıkan şeylerin,<br/>cinlerin, meleklerin,<br/>uyku mahmurluğuyla<br/>         sayıklayan otların, çiçeklerin, <br/>en küçük ve en sessiz<br/>                           varlık dalgalarının<br/>dudağında dolaşan sözcüklerle,<br/>en renklisi, en zenginiyle, dillerin<br/>türküler çığırmayı öğretmiş olsaydı <br/>Ustaların Ustası,<br/>Şairlerin Tanrısı bana,<br/>bütün bütün kaptırır da<br/>                           kendimi türkülere,<br/>otlara, çakıllara, sulara karışırdım, <br/>onlar gibi olurdum iliklerime kadar, <br/>onlar gibi elemsiz,<br/>                      <i>geçip giden</i>’den yana...</p>
<p>o zaman, sabah akşam<br/>                         <i>hırgür </i>olmazdı işim <br/>böyle biteviye ölümle, <br/>ölüm <i>endişesiyle</i>;</p>
<p>onlara baka baka, yalnızca yolcu değil, <br/>yol olmayı öğrenirdim onlardan<br/>ya da kıyısı olmayı, yolun...<br/>ve doğallıkla, yol gibi, <br/>yolun kıyısı gibi zaman dışı<br/>                  ve ölümsüz olmayı belki...</p>
<p><b>II</b></p>
<p>yolu yonta yonta <br/>içinden yolcuyu çıkarmayı,<br/>o büyük düşünce sanatını<br/>                        öğretmiş olsaydı eğer<br/>Ustaların Ustası,<br/>Bilgelerin Tanrısı bana,<br/>çöküntülerimin gürültüsünü<br/>zorlu teklemeleriyle örtmeye çalışarak <br/>yollarda yaşlanıp büzülürken yüreğim,<br/>bu, düşündüğümden uzun,<br/>beklemediğim kadar da tozlu <br/>ve dolambaçlı yollarında<br/>                      hudutsuz yalnızlığın, <br/>bastırmak için <i>sıla</i>ya açlığımı,<br/>hiç değilse, <i>geçip giden</i>’in içinden<br/><i>geçip gitme</i>’nin hüznünü<br/>                         yontup çıkarırdım;</p>
<p>seslere, sözcüklere, <br/>el kol işaretlerine, yüz çizgilerine, <br/>gözlerin ve bakışların diline, <br/>kalbin vuruşlarına bile,<br/>başvurmadan hiç birine, hiç birine,<br/>her ah’la, her nefesle<br/>                         rüzgâra fısıldanan <br/>o hüzünlü türküyü bulup çıkarırdım<br/><i>geçip giden</i>’in ruhunu, <br/>                       kasırgaların içinden;</p>
<p>tıpkı yontu ustalarının,<br/>                       kayaların içinden<br/>her defasında, değişik bir biçimde<br/>kendi daralan ruhlarını<br/>                  yontup çıkarmaları gibi...<br/><br/><b><i>Ölüme Çare </i></b><b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-yol-turkuleri.htm), [web.archive.org (arşiv bağlantısı)](http://web.archive.org/web/20130624041824/http://www.taraf.com.tr/cahit-koytak/makale-yol-turkuleri.htm)
# Meneviş Rengi 

*Cahit Koytak 13.08.2012*

<div class="yazi"><p>Altmışında aşk, safiyeti biliyor<br/>Ve şerh edebiliyor onu,</p>
<p>Ama safiyet olamıyor,<br/>Safiyetin kendisi olamıyor.</p>
<p>Aşk mı, ayak izi mi, aşkın?<br/>Bir çiçek, bu, bir çiçek, meneviş rengi,</p>
<p>Göğe yakın dik başlı kayaların <br/>Gölgesinde açıyor;</p>
<p>Hem ölüm korkusuna benziyor,<br/>Hem ölümün çaresine benziyor.<br/><br/><br/></p>
<h3>Çırağın Şarkısı</h3>
<p>bir körün çağlayana kulak vermesi gibi<br/>hissetmeye çalışıyorum <br/>bütün ihsaslarımla<br/>Tanrının yaratma sanatını;</p>
<p>görmeden yaratan ellerini, O’nun,<br/>rüzgârların yönünden,<br/>havadaki, ışıktaki, <br/>yüzlerdeki ve huylardaki değişmelerden<br/>çıkarmaya çalışıyorum, <br/>Tanrı, nasıl çözüp yeniden <br/>yumuşatıyor balçığı,<br/>neler ekleyip çıkarıyor,<br/>nasıl yoğuruyor onu, <br/>sonra nasıl öyle yepyeni <br/>bir biçim veriyor ona?</p>
<p>ve bilmem kaçıncı gençliğinde <br/>uyandırıp da aşka<br/>ayağa kaldırmak için onu <br/>ciğerlerine nasıl üflüyor,<br/>neler fısıldıyor, eğilip kulağına…<br/><br/><br/></p>
<h3>Türkuaz &amp; Lacivert</h3>
<p>çok mu sarı renk var bu neşidelerde,<br/>ateşi harlandıran çok mu ot, çok mu diken?x</p>
<p>daha az kamaşması için, zihnimizin,<br/>daha az yanması için, yüreğimizin, <br/>ne yapmalı, hangi renge boyamalı onları? </p>
<p>imanından içeri mi çekmeli başını, ozan?x<br/>dizeleriyle tünel mi kazmalı altında, aklın?<br/>bir mağara mı arayıp bulmalı dağın birinde, <br/>kendisi mi bir mağara olmalı yoksa,<br/>içine üç yüz yıl felsefenin uğramadığı?</p>
<p>“nereyi kazarsan kaz, diyor, Topal Karga,<br/>sarı renk çıkacak, hep sarı ve sıcak,<br/>nereye kaçarsan kaç, hangi uzlete, <br/>senden önce varacak oraya ölüm endişesi<br/>ve sarıya boşaltacak yazdıklarını!”</p>
<p>“biraz türkuaz indirelim gökten, efendimiz,<br/>gözyaşı ve duayla, biraz türkuaz!”<br/>diye lafa giriyor, GüzelSözlerinCini,<br/>“biraz da lacivert alalım, ödünç, geceden<br/>gökle yeri birleştirebiliriz belki o zaman.</p>
<p>ve oturup yolun kıyısına <br/>mırıldanabiliriz rüzgârın kulağına <br/>yol türkülerimizi sonsuza kadar,<br/>gözyaşı ve duayla coşturarak <br/>içimizde Tanrının çağıltısını…</p>
<p>iyi olacağız, iyi biraz türkuaz, efendimiz! <br/>iyi olacağız, iyi biraz lacivert!”<br/><br/><b><i>Ölüme Çare</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-menevis-rengi.htm), [web.archive.org (arşiv bağlantısı)](http://web.archive.org/web/20130624044347/http://www.taraf.com.tr/cahit-koytak/makale-menevis-rengi.htm)
# Bitmeyen Oyun 

*Cahit Koytak 20.08.2012*

<div class="yazi"><p>herkes için en az bir defa<br/>en korkulan şey <br/>başa gelmeden<br/>oyun bitmeyecek.</p>
<p>herkes için en az bir defa<br/>en istenen şey <br/>başa gelmeden<br/>oyun bitmeyecek.</p>
<p>ölüme çare bulacak ozanlar.<br/>yürek yakan türküleriyle<br/>çöktürtüp dizüstü <br/>ölümü yol kenarında,</p>
<p>başı avuçlarında,<br/>hüngür hüngür ağlatacaklar;<br/>oyun hiç bitmeyecek,<br/>oyun hiç bitmeyecek!</p>
<p>***</p>
<h3>Zamanın Ruhu</h3>
<p>Nasıl da çalkalanıyorsun, zamanın ruhu, <br/>Nasıl da çalkalanıyorsun!<br/>Ve nasıl alçalıp yükseliyor, <br/>Bizim kaderlerimiz gibi,<br/>Ritimle, ekstazla senin de dalgaların!</p>
<p>Bir bakıyoruz, göklerin krallığında<br/>Taht salonundasın. <br/>Ve melekler tutmasa<br/>Aşağı indirecek kubbeyi<br/>Davudi aryaların;</p>
<p>Bir bakıyoruz, yeraltı krallığındasın<br/>Ve ölülerin sayıklamalarına,<br/>Kurtların, böceklerin çıtırtısına<br/>Karışıyor ahların, iniltilerin,<br/>Ve hiçliğin uğultusuna, ulumaların...</p>
<p>***</p>
<h3>Anka</h3>
<p>dikkat et, a ruhum, dikkat et, dikkat!<br/>şairler, yerce bir sözü, <br/>göktenmiş gibi <br/>satmak istediklerinde, </p>
<p>onu, kanatlarının büyüklüğünden<br/>yerde konacak yer bulamayan<br/>Zümrüdüanka gibi<br/>göstermesini iyi bilirler, iyi.</p>
<p>***</p>
<h3>Zamanın Kurdu</h3>
<p>a zamanın ruhu, a zamanın kurdu, <br/>a geçip gitmenin ustası,<br/>taş yürekli, rüzgâr kanatlı ölüm!</p>
<p>ağacın gölgesinden hafif,<br/>kökünden de, gövdesinden de <br/>ağır şey seni!</p>
<p>söküp almak için seni ağaçtan,<br/>bin bir renkle, bin bir sesle,<br/>bak, nasıl işe girişiyor bahar!</p>
<p>bak, nasıl incelmek istiyor söz<br/>ve hafifleşmek,<br/>kurtulmak için senden;</p>
<p>ve hançer gibi nasıl biliyor, <br/>nasıl hâlden hâle sokuyor<br/>kendini şiir!<br/><br/><b><i>Ölüme Çare<br/></i></b><b><i>Ya da Şen Maneviyat</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-bitmeyen-oyun-2.htm), [web.archive.org (arşiv bağlantısı)](http://web.archive.org/web/20130624035617/http://www.taraf.com.tr/cahit-koytak/makale-bitmeyen-oyun-2.htm)
# Bahçıvanın Türküsü

*Cahit Koytak 27.08.2012*

<div class="yazi"><p>Doymadım size, doymadım,<br/>Bahçemin ağaçları, bahçemin çimeni, çiçeği,<br/>Bahçemin dikenleri, doymadım size,<br/>Duvarlar, çitler, kayrak taşları,<br/>Kayrak taşlarıyla konuşan çeşme...</p>
<p>Bazen rüzgârın uğultusuna karışıyor,<br/>Bazen ağustos böceğinin teranesine<br/>Büyük Bahçıvan’ın beni çağıran sesi,<br/>Eylülün sarı yaprakları çağırması gibi<br/>Ve gecenin, sarhoş kelebekleri...</p>
<p>Bir bahçe mi olsam, gittiğim yerde?<br/>Yalnızca bir ağaç mı pınar başında?<br/>Mor renkli bir güz çiçeği mi,<br/>Gök rengi bir yaz çiçeği mi yoksa?<br/>Hiç biri değil, hiç biri belki!</p>
<p>Bir şarap testisi olsam, bir şarap testisi,<br/>Tıpkı böyle bir bahçede,<br/>Tıpkı böyle bir ceviz ağacının altında<br/>Sızıp kalan bir bahçıvanın<br/>Boynuna sarılıp ağladığı bir şarap testisi!<br/><br/>***</p>
<h3>Küçük Şeyler</h3>
<p>Küçük şeylerin, basit şeylerin de<br/>Tanrının elinden çıktığını<br/>Öğretti iyi şairler bana<br/>Ve ancak, en büyük şeylerle birlikte<br/>Onları da okumasını bilen<br/>Gözlerin ve dudakların dokunabildiğini<br/>Tanrı’nın şiirine...</p>
<p>Çerin çöpün ve köpüğün de<br/>Atlas yelkenli, ibrişim halatlı<br/>Süslü gemilerle birlikte<br/>En büyük denizlerde,<br/>En yüksek dalgaların üzerinde<br/>En tehlikeli danslara katıldığını<br/>İyi şairler öğretti bana.<br/><br/>***</p>
<h3>Dalgalar</h3>
<p>korkma, ruhum, korkma!<br/>balinanın karnında değil,<br/>bir şairin bağrındasın<br/>ve bunlar da çılgın dalgaları, varlığın.</p>
<p>bırak onların üzerine kendini,<br/>bırak dalgaların üzerine<br/>bu basık, kederli günlerini,<br/>ağrılı, sızılı düşüncelerini;</p>
<p>dalgaların üzerine bırak, korkma,<br/>hayatla ilgili, ölümle ilgili<br/>yakıcı, keskin, sivri<br/>ve cevapsız suallerini!<br/><br/>***</p>
<h3>Yol Arkadaşı</h3>
<p>Bekle, Allah’ım, bekle ne olur!<br/>Yahut yavaşla biraz!<br/>Bu kadar hız fazla<br/>Bu yaşlı ve yorgun kuluna;<br/>Ve bu tepe çok dik!</p>
<p>Beraber çıkmıştık seninle yola,<br/>Ama yaşlanan ben oldum!<br/>Yaşlandım, ağırlaştım,<br/>Seçemez oldu gözüm<br/>Yolunu, izini tozdan.</p>
<p>Ve duyamıyorum artık —duysam da<br/>Ayıramıyorum yüreğimin sesinden<br/>Senin ayak sesini, öyle uzakta.<br/>Bekle, tırmanamıyorum dağ, bayır,<br/>Bekle, yetişemiyorum sana!<br/><br/><strong>"Ölüme Çare<br/>Ya da Şen Maneviyat" Kitabı<br/><br/></strong><strong>cahitkoytak@gmail.com</strong></p>
</div>

Kaynak: [taraf.com.tr](http://www.taraf.com.tr/cahit-koytak/makale-bahcivanin-turkusu.htm), [web.archive.org (arşiv bağlantısı)](http://web.archive.org/web/20130624043306/http://www.taraf.com.tr/cahit-koytak/makale-bahcivanin-turkusu.htm)
# Hikâye

*Cahit Koytak 03.09.2012*

<div class="yazi"><p>“Hükümdarım, taht tabuta <br/>Sığmıyor,” demişler, </p>
<p>“O zaman, tabutu <br/>Tahta sığdırın,” demiş,</p>
<p>“O zaman, mezarı <br/>Tahta sığdırın!”</p>
<p>“O zaman, torlayın toplayın<br/>Zaman’ı tahta sığdırın!”</p>
<p>***<br/><br/></p>
<h3>Kim, Kimin? </h3>
<p>Bu yolculukta herkes<br/>Kendinin sanıyor yolu,<br/>Kendinin sanıyor yolculuğu,<br/>Kendinin sanıyor yol türkülerini,<br/>Ve kendinin sanıyor <i>kendi</i>’ni.</p>
<p>Şu çok bilen, çok konuşan,<br/>Ortalıkta çok görünen adam,<br/>Kendinin sanıyor, sözgelimi,<br/>Ucundan, kıyısından işittiği, faş ettiği <br/>Şu hikâyeyi, bu hikâyeyi...</p>
<p>Oysa insan, kendi kendinin olsa, <br/>O çukura uzanır da yatar mı hiç?<br/>Taş, kendi kendinin olsa,<br/>Ağzını bağlar da susar mı,<br/>Başımızda nöbet tutar mı hiç?</p>
<p>Dağ durur mu yerinde, <br/>Su kurur mu, düşer mi ağaçtan yaprak?<br/>Gün geçer mi, geçip gider mi yıllar?<br/>Aşk yakar ve meşk ağlatır mı <br/>Böyle tatlı tatlı, sessiz sessiz, yaşlı adamı?</p>
<p>***<br/><br/></p>
<h3>Ölüme Çare </h3>
<p>Şarabın iyisi <br/>Bir kere sarhoş eder<br/>On kere uyandırır seni.</p>
<p>Sanatın iyisi <br/>Bir kere uyutur <br/>On kere ayıltır seni.</p>
<p>Ölümün iyisi<br/>Bir kere öldürür<br/>Bin kere de diriltir seni.</p>
<p>***<br/><br/></p>
<h3>‘Farecik’ </h3>
<p>A ruhum, a kuzum, a beyaz farecik,<br/>Huyunu alamadım, <br/>Suyunu alamadım, bir türlü, senin!<br/>Söyle, ne coşturur, ne kanatlandırır seni? <br/>O nedir ki, o, doğduğu zaman içine, <br/>Altına çevirirsin <br/>Dokunsan hangi söze, tatlı dilinle?</p>
<p>Ve ne küstürür, söndürür seni,<br/>Ki o çöreklendiği zaman, içine, <br/>Kumla örtünürsün, <br/>Yosunla, resifle,<br/>Çer çöp, çul çaput, bir dolu sözle yüklü<br/>Batık bir sefine örneği<br/>Buz tutmuş bir denizin dibinde?</p>
<p>Böyle zamanlarda çağırsalar adını gökten,<br/>Yahut sesi işitilse, çocukluğunun<br/>Yastığının altından, <br/>Bazen dibinden, yüreğinin,<br/>Çıkaramaz bu mucizeler bile,<br/>Dağın altında oyduğun<br/>O ‘benlik’ denen fare deliğinden dışarı seni.<br/><br/><b><i>Ölüme Çare Yahut Şen Maneviyat</i></b> <b>Kitabı<br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-hikaye-2.htm), [web.archive.org (arşiv bağlantısı)](http://web.archive.org/web/20130624042009/http://www.taraf.com.tr/cahit-koytak/makale-hikaye-2.htm)
# Münzevinin Aynaları

*Cahit Koytak 10.09.2012*

<div class="yazi"><p>XI</p>
<p>Böyle iyi, böyle iyi!<br/>Kimseye fazla yaklaşmıyorum<br/>Dokunmuyorum da<br/>Nesnelere, olaylara, fikirlere...</p>
<p>Tanrılara da fazla yaklaşmıyorum, <br/>Şeytanlara da, insanlara da,<br/>Yaklaşmıyorum, ilişmiyorum, <br/>Dokunmuyorum.</p>
<p>Çarparlar diye değil, <br/>Kaparlar diye değil,<br/>Yutarlar diye değil,<br/>Yorgunum, yorgun...</p>
<p>Yorgunum yaklaşmaktan, <br/>Yorgunum dokunmaktan,<br/>Yorgunum, önce sarılıp, dayanıp,<br/>Sonra yıkılıp dağılmaktan.</p>
<p>Böyle iyi, böyle iyi,<br/>Şimdilik böyle çok iyi!</p>
<p>***</p>
<h3>Goya’ya Göre </h3>
<h3>Eyyüb’ün Hikâyesi</h3>
<p>senin avucunun içinde kıvrılmışım yine<br/>bir kedi gibi, bir cenin gibi; <br/>dinlemeyi deniyorum<br/>ve çözmeyi,<br/>yıllar, yıllar önce <br/>bıraktığın uğultuyu, içimde.</p>
<p>yıllar, yıllar önce çünkü <br/>senin kayrana yine<br/>yaslamak istemiştim başımı, <br/>gözlerim kapalı böyle.</p>
<p>o gün, başımı gömdüğüm yer <br/>içimde bir duvarmış meğer <br/>ve parmak uzunluğunda<br/>paslı bir çivi varmış o duvarda da.<br/>işte o çivi saplandıydı <br/>şakağıma dibine kadar.</p>
<p>ama mucize de bu işte!<br/>başım yine o duvara yaslı şimdi,<br/>ve hâlâ şakağımda duruyor <br/>o paslı ve uzun çivi;<br/>ve yıllar, yıllar geçti, şükür, <br/>yaşıyorum hâlâ!</p>
<p>yalnız yaşamakla kalmıyor,<br/>bir de yazıyorum yaşadıklarımı,<br/>mezmurlara döküyorum <br/>tabletlere kazıyorum, <i>paslı çivim</i>le<br/>uzunlu, kısalı böyle.</p>
<p>yine de, o duvar ve bu paslı çivi...<br/>bir daha olmasın, Tanrı’m,<br/>bir daha olmasın, <br/>yalvarırım sana, yalvarırım sana!<br/><br/><b><i>Eski Defterler</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-munzevinin-aynalari-4.htm), [web.archive.org (arşiv bağlantısı)](http://web.archive.org/web/20130624042535/http://www.taraf.com.tr/cahit-koytak/makale-munzevinin-aynalari-4.htm)
# Irmak Türküsü

*Cahit Koytak 17.09.2012*

<div class="yazi"><p>iyi kötü herkesi, her şeyi<br/>bulanık sularıyla Tanrıya götüren ırmak<br/>önce cehennemden geçecek;<br/>cehennemin  bazen caz,<br/>bazen şiir ırmağı kılığına bürünüp  <br/>içimizi yakarak, semtimizden <br/>geçişi gibi tıpkı... <br/><br/>ve bu ırmak, cehennemden geçerken <br/>hem arınacak, hem de gördükleriyle <br/>bizim bildiğimiz ırmak olmaktan çıkıp<br/>gözyaşı ırmağına dönecek,<br/>bildiğimiz sımsıcak, <br/>çağıl çağıl ve aşık <br/>gözyaşı tufanına...<br/><br/>ve kabarıp, kabarıp taşacak o zaman,<br/>cehennemi de katacak <br/>sularına, sevinin, <br/>cehennemde kim var <br/>kim yok, herkesi...<br/>düşünün, ağlayın ve sevinin!<br/><br/>işte ancak o zaman tutacak <br/>cennetin yolunu<br/>ve cenneti de katarak yolda<br/>çengi köçek bu şenlik alayına <br/>işte ancak o zaman vuracak kendini <br/>dağa yokuş yukarı, <br/>Yüce Tanrının katına.<br/><br/>***<br/></p>
<h3>Ağaçlar, Taşlar, İnsanlar... </h3>
<p>ağaçlar, yiyip bitirmezler öyle<br/>basit şeyler için, kendilerini, <br/>insanlar gibi;<br/><br/>“uçamıyorum, uçamıyorum, Allah’ım,<br/>eskisi kadar iyi, <br/>eskisi kadar yükseklere!” <br/>diyerek, sözgelimi.<br/><br/>yahut, “seni anlayamıyorum, Allah’ım,<br/>anlayamıyorum artık,<br/>eskisi kadar doğru,<br/>eskisi kadar çabuk!” <br/>diye yakınarak, ikinin biri...<br/><br/>taşlar da ağaçlar gibidir bu konuda,<br/>onlar da aldırmazlar<br/>böyle basit, <br/>gelip geçici sancılara.<br/><br/><b><i>Ölüme Çare/ Şen Maneviyat</i></b><b> Kitabı<br/><br/></b>***<br/></p>
<h3>Bakmanın Türleri</h3>
<p>bakmanın türlerinden biri<br/>ve en haincesi şudur:<br/>“ben mi unu yerim, o mu beni yer?”<br/><br/>bakmanın bu türü Kabil’in açtığı yarayı <br/>işletir, işletir, işletir  ta<br/>Tanrının yüreğine kadar...<br/><br/>yeri kemirir, göğü kemirir,<br/>o kadar ki, kemirdikleri yanında <br/>sus payı kalır doğa<br/>ve bonkörce sunulur uygarlığa;<br/>uygarlık da onu kemikleriyle, <br/>kılçıklarıyla <br/>yedirir insanlığa..<br/><br/><b><i>Yoksullar ve Siviller İçin Tezler</i></b><b> Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-irmak-turkusu.htm), [web.archive.org (arşiv bağlantısı)](http://web.archive.org/web/20130624060755/http://www.taraf.com.tr/cahit-koytak/makale-irmak-turkusu.htm)
# Yol Arkadaşı II

*Cahit Koytak 24.09.2012*

<div class="yazi"><p>Bekle, koşamıyorum, acelen mi var, kader?<br/>Bekle koşamıyorum, yalnızca yürüyorum;<br/>Tempolu yürüyorum ama ve yürürken de <br/>Hem senin yazdığın kitabı okuyorum,<br/>Hem de yazabiliyorum bunları işte!<br/><br/>Yazdıklarımla da, bak ve gör,<br/>Siliyorum ayak izlerini senin; <br/>Yüzyıllarca önüne geçiyorum böylece<br/>Yedi fersah çizmeleriyle <br/>Güzel sözlerin, güzel düşlerin.<br/><br/>İstersen, yakalamayı dene <br/>Kuyruğundan bu sarhoş şiiri, hadi!<br/>Göreceksin, ustası iyi öğretti ona <br/>Tutanın elinde bırakıp kuyruğunu<br/>Hınzırca tüymeyi geleceğe.<br/><br/>Yanında şarap testisi yok, yazık,<br/>Yanında şarap marap yok senin;<br/>Uyku var yalnızca, sana kalırsa<br/>Bütün yolların sonunda <br/>Düşsüz, deliksiz uyku...<br/><br/>Ama, ölüm de olsan, dert etme, ahbap,<br/>Yoldaş yoldaştır bizim meslekte; <br/>Sabret, bulmama az kaldı, benim,<br/>Sabret az kaldı bulmama<br/>Sözcüklerden ispirto damıtmasını;<br/><br/>Ve ispirtodan da her gün kendime,<br/>Yeni bir Mesih çıkarmasını,<br/>Gülmeyi seven, tef çalıp dönmeyi seven<br/>Ve ölüleri neşideleriyle dirilten<br/>Şen bir yol arkadaşı...</p>
<p>***<br/></p>
<h3>Ev Türküsü</h3>
<p>şairim ben, <i>varlığın evin</i>de oturuyorum,<br/>düzgün ve temiz tutuyorum onu,<br/>her gün silip süpürüyorum, <br/>havalandırıyorum yeni esintilerle.<br/>buna karşılık, <i>Ev Sahibim</i> de<br/>kira almıyor benden.<br/><br/>erken kalkabiliyorum her sabah;<br/>neden mi, çünkü, güneşin doğacağı saate <br/>ben kendim karar verebiliyorum bu evde.<br/>kalkıp önce yıldızları topluyorum <br/>gece ortalığa saçılıp dökülen; <br/>sonra tarlaları suvarmaya gidiyorum,<br/>çayırları biçmeye, <br/>kendi küçük göğümde;<br/><br/>ikindi üzeri, serin gölgeleriyle <br/>perçemlerinizi, yüreklerinizi yalayan.<br/>göçmen kuşlarla dolduruyorum nefesimi,<br/>ve karışıp onların arasına <br/>alçak uçuşlarla, sizin göklerinizde<br/>kendi küçük kanatlarımı deniyorum<br/><br/>belki takıp peşime bir turna sürüsünü,<br/>bir sözcük katarını,<br/>bir gün geri getirebilirim diye<br/>onlarla birlikte, <br/>çocukluğunuzu, gençliğinizi, <br/>yaşlandıkça alçalan, daralan,<br/>git git mezara benzeyen evlerinize.<br/><br/><b><i>Ölüme Çare <br/></i></b><b><i>Ya da Şen Maneviyat</i></b> <b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-yol-arkadasi-ii.htm), [web.archive.org (arşiv bağlantısı)](http://web.archive.org/web/20130624063133/http://www.taraf.com.tr/cahit-koytak/makale-yol-arkadasi-ii.htm)
# ‘Şuâra’

*Cahit Koytak 01.10.2012*

<div class="yazi"><p><i>Rahmetli Neşet Ertaş<br/>            </i><i>ve yoksulların öteki ozanları için...<br/><br/></i>Aşk boyunun erleriyiz, <br/>boy beyimiz aşktır bizim;<br/>aşktan gayrı bir hududa<br/>                sığanımız yoktur bizim.<br/>Davamız aşk davası, <br/>âşık kadılar bakası;<br/>kitabın önü arkası,<br/>                burhanımız çoktur bizim.<br/>Derdimiz, yok devası; <br/>ateşle buz arası;<br/>ne beka, ne tûl-i emel,<br/>                gözümüz toktur bizim.<br/>Azrail ebe anamız, <br/>musâlla beşik sefamız; <br/>mevtimiz aşık gassal <br/>                yuması haktır bizim.<br/>Yolların tozu dumanı, <br/>düşenin ah u amanı, <br/>yitik kuzuların çobanı,<br/>                cümlesi aşktır bizim. <br/>Zor <i>Münzevi</i>’nin işleri, <br/>uzlette yaşar mahşeri<br/>iki vadide de çağıldar, <br/>                suyumuz paktır bizim.</p>
<p>***<br/><br/></p>
<h3>Gül Yaprağı</h3>
<p>ah, bu uçumlu söz, ah, bu sarhoş eden ima, <br/>ah bu, sevgilinin selamını,<br/>kokusunu getiren haber!</p>
<p>nasıl bir gül yaprağı gibi düştü kadehimize!<br/>ama gül yaprağı erir mi, <br/>söyleyin, bahçıvanlar?</p>
<p>gül yaprağı erir mi,<br/>sen söyle meyhaneci?<br/>ama eridi işte, eriyip gitti şarapta!</p>
<p>bildiğiniz gül yaprağı değil çünkü,<br/>yarin dudağı yarin <br/>dudağının ateşi, bu!</p>
<p>dudağının ateşi, dudağının rengi, <br/>dudağının bükülüşü, yarin, <br/>karışınca da şaraba,</p>
<p>bakın, nasıl altın kesildi kadeh de, şarap da, <br/>kadehi tutan el, emen dudak, <br/>dil, diş ve damak, bu yaşta!<br/><br/><b><i>Ölüme Çare <br/></i></b><b><i>Ya Da Şen Maneviyat </i></b><b>Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-suara.htm), [web.archive.org (arşiv bağlantısı)](http://web.archive.org/web/20130624060258/http://www.taraf.com.tr/cahit-koytak/makale-suara.htm)
# Yol Arkadaşı III

*Cahit Koytak 08.10.2012*

<div class="yazi"><p>               <i>Dr. İnci Candan Hanımefendiye</i></p>
<p>a kuzum, a ihtiyar salyangoz,<br/>yol arkadaşım, benim!yağmurdan sonra yine,<br/>Tanrı, cebinden çıkarıp sanki<br/>ıslak çimlerin üzerine <br/>kendi eliyle bırakmış gibi seni <br/>gözlerini ovuşturarak öyle<br/>gezinirken yeni bir düşte yine,<br/>sen o pırıltılı sıvıyı salgılıyorsun,<br/>bak, ben de, bu kekeme dizeleri<br/>çıkarıyorum işte  <br/>yağmurla bana indirilenden.</p>
<p>ben, şu, eserekli oğullarından biri,<br/>cennetten kovulmalarıyla ünlü <br/>Adem’le Havva’nın;<br/>sense, cennetten kovulan, <br/>niçindi, bilemem <br/>ilk salyangozun torunu. <br/>yanılıyor muyum?</p>
<p>sen ve ben, farkımız yok, <br/>aynı yolu tepiyoruz,<br/>ölümü oyalamak için, <br/>arkamızda parıltılı izler bırakarak<br/>ve oyalı, dantelli sessizlikler...</p>
<p>ben ıslık da çalabiliyorum, <br/>farkımız bu kadarcık,<br/>şiir yazıyorum bir de.<br/>ve ikincisini tercih ediyorum<br/>yağmurlu günlerde, özellikle, <br/>bilmem farkında mısın, <br/>senin ayak sesini örtüvermeyeyim diye?</p>
<p>sen küçük dev, evet, <i>‘küçük dev’</i>...<br/>beğendin mi, bunu? <br/>ben, büyük devin ayağının tozu!</p>
<p>hayır, hayır, sen küçük dev,<br/>ben, büyük devin <br/>elinin ayasındaki göz!</p>
<p>hayır, hayır, hayır! sen, <br/>ölüm aklına geldiği zaman<br/>gözünden süzülen gözyaşı damlası,<br/>En Yalnız Salyangoz’un;</p>
<p>bense, ah, bense, dedim ya, <br/>şairim, münzeviyim,<br/>bir “ah!” çekimlik soluğuyum,<br/>En Yalnız Sanatçı’nın!</p>
<p>***<br/><br/></p>
<h3>Dipnot</h3>
<p>şimdi siz bana, “haşa!<br/>O, ah çekmez,!” mi diyorsunuz,?</p>
<p>gelmiş geçmiş, bu koca kainatta <br/>yarattığı her şeyin,<br/>görünen, görünmeyen <br/>yarattığı her canın sayısı kadar ah’ı <br/>ve daha fazlasını, bin kat fazlasını <br/>toplayıp bir araya,<br/>bütün o serin, hazin<br/>uğultulu, iniltili rüzgârları <br/>ve bütün o göçmen kuş katarlarını<br/>üstümüzden, <br/>bazen içimizden <br/>geçiren Yüce Sanatçı,<br/>varlığının, akıl ermez, inilmez, <br/>iskandil edilmez derinliklerinden<br/>toplayıp nefesini, <br/>hiç ah çekmez mi, sanıyorsunuz, haşa,<br/>hiç ah çekmez mi, diyorsunuz siz? </p>
<p>bence, yanılıyorsunuz,<br/>benim gibi siz de <br/>yanılıyorsunuz.<br/><br/><b><i>Ölüme Çare <br/></i></b><b><i>Ya da Şen Maneviyat</i></b><b> Kitabı<br/><br/></b><b>cahitkoytak@gmail.com</b></p>
</div>

Kaynak: [taraf.com.tr](http://www.taraf.com.tr/cahit-koytak/makale-yol-arkadasi-iii.htm), [web.archive.org (arşiv bağlantısı)](http://web.archive.org/web/20130624062553/http://www.taraf.com.tr/cahit-koytak/makale-yol-arkadasi-iii.htm)
# Komşular

*Cahit Koytak 15.10.2012*

<div class="yazi"><p>komşunun bahçesindeki bababula ağacı<br/>ahbabım olur kendisi <br/>gözlerini kapayıp başını göğe kaldırmış,<br/>hüzünlü bir ezgi mırıldanarak<br/>rüzgârda nazlı nazlı sallanıyor.<br/>ahbabım olur kendisi.</p>
<p>bababula ağacının dalına tünemiş<br/>Gülizar ve sevgilisi... <br/>bunlar iki alacakarga, <br/>iki de yavruları var yuvada, <br/>uyukluyorlar alttaki dalda;<br/>ahbabım olur, iki çocuklu bu karga ailesi.</p>
<p>hava da bir soğuk bir soğuk ki,<br/>rüzgâr bir haşin bir haşin esiyor ki! <br/>yağmur kararsız, mevsim kararsız,<br/>kara çevirsin mi, çevirmesin mi?<br/>soğuktu, kardı, kıştı...<br/>ahbaplarım olur bunların hepsi!</p>
<p>ağaç, ağacı sallayan rüzgâr, ıslatan yağmur,<br/>ağacın mırıldandığı ezgi<br/>ve hüzün, her şeyin üstünden akan,<br/>onlara dokunmayan, <br/>bu, beni yaşlandıran zaman.
                                    	<br/><br/>
<a class="lnk2" href="/web/20130517174301/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20130517174301/http://taraf.com.tr/cahit-koytak/makale-komsular.htm)
# Vakit Varken

*Cahit Koytak 22.10.2012*

<div class="yazi">bugün gidip mezarcıyı bulayım,<br/>bulayım da, vakit varken <br/>âyan edeyim ona, <br/>benim kurtlarımın, etle değil,<br/>dille, dudakla, yanakla falan <br/>değil, değil de, <br/>sözle doyurduklarını, karınlarını.<br/><br/>susuzluklarını kanla değil de, <br/>şiirle giderdiklerini<br/>ve yıllanmış düşüncelerle...<br/><br/>benim kurtlarımın kitap kokusundan <br/>hoşlandıklarını söyleyeyim, <br/>mezarcıyı bulup şimdiden,<br/>kâğıt kokusundan,<br/>mürekkep kokusundan hoşlandıklarını, <br/>ve şarap kokusundan, <br/>kadeh şakırtısından...<br/><br/>gece rüzgârından, ay ışığından,<br/>sarhoşların, berduşların,<br/>âşıkların yüzüne, dolunayın,<br/>sabahlara kadar uyku tutmayan <br/>mutsuz bir gelin gibi<br/>ürkek ve kederli bakışlarından.
                                    	<br/><br/>
<a class="lnk2" href="/web/20130517180713/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20130517180713/http://taraf.com.tr/cahit-koytak/makale-vakit-varken-2.htm)
# Çiçek Adları

*Cahit Koytak 29.10.2012*

<div class="yazi">menekşe, hatmi, dağ-lalesi,<br/>kara-pelin, biberiye,<br/>hüsnüyusuf, kahkaha-çiçeği,<br/>çiçek adları, çiçek adları, çiçek adları...<br/><br/>her işi bitirdikten sonra,<br/>hayatın işlerini, ölümün işlerini,<br/>gönlün işlerini, gönlün düşlerini,<br/>otur, a ruhum, a kuzum, a beyaz fare,<br/>çiçek adlarını yaz, çiçek adlarını,<br/>alt alta, yan yana, iç içe, defterine,<br/>dağdaki gibi, kırdaki gibi,<br/>bahçedeki, balkondaki gibi<br/>mısra düzeninde ve olabildiğince<br/>ahenkle, ezgiyle, ritimle,<br/>bir ağıt, bir hoyrat, bir şiir söylercesine...<br/><br/>kendini kaptırır da gidersen, bir düşün ve bak,<br/>ne güzel bir dere olur, bu “akıp giden”den,<br/>belki bir ırmak bile olur, kim bilebilir;<br/>bunlar olmasa da, içi çiçek dolu,<br/>içi duygu dolu, hayal dolu, rüya dolu,<br/>içi insan, sevgi ve ülfet dolu,<br/>tuğla kalınlığında bir kitap olur<br/>dirilere de, ölülere de;<br/>ve dağlara, taşlara, bulutlara...<br/>bitip tükenmeyen upuzun bir şarkı,<br/>dünyanın etrafını, kaç yıl yaşacaksan,<br/>o kadar defa dolaşan .
                                    	<br/><br/>
<a class="lnk2" href="/web/20130517155415/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20130517155415/http://taraf.com.tr/cahit-koytak/makale-cicek-adlari.htm)
# Utangaç Yalvaç

*Cahit Koytak 05.11.2012*

<div class="yazi">bilmem kaçıncı gelişinde kahramanımız,<br/>uzak bir taşra şehrinde<br/>basit bir kütüphane memuru olarak<br/>görünecek ölümlülere.<br/><br/>bayat selüloz kokusu<br/>ve kabuk kabuk can sıkıntısı içinde<br/>ruhunun tüylerini döküp,<br/>dikenlerini temizleyecek<br/>kitapların arasında.<br/><br/>ilkinde şeytanla didişe didişe<br/>çölde sınamayı göze alamadığı tutkularını<br/>bu gelişinde, gizli gizli<br/>şiir yazarak yatıştıracak,<br/><br/>otuz beşine doğru, kendinden on yaş büyük<br/>zengin bir dulla dünya evine girecek<br/>—ve biri, kendi kaburgalarının altından<br/>başını dışarı çıkarmaktan utanan,<br/>ve bütün okullar gibi, ölümü de<br/>dışardan bitirmeye niyetli—<br/>dokuz çocuğu olacak, bu kadından;<br/><br/>“kendi halinde” demek için bile<br/>biraz fazla çekingen,<br/>biraz fazla tutumlu,<br/>işine ve karısına bağımlı<br/>çocuklarına düşkün bir baba.
                                    	<br/><br/>
<a class="lnk2" href="/web/20130517170516/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20130517170516/http://taraf.com.tr/cahit-koytak/makale-utangac-yalvac.htm)
# Meyhanede Gül Dersi  

*Cahit Koytak 12.11.2012*

<div class="yazi">                                           Tamer Kayaş’a <br/><br/>var mı öyle bir dost ki, uzattığı ilk kadeh <br/>duvarda bir gedik açar;<br/>ama önceden gedik varsa, <br/>onu örten perdeyi aralar önünüzde; <br/>görmeye başlarsınız burnunuzun ucunu<br/>ve ilk defa burnunuzun ötesini.<br/><br/>ikinci kadeh bir gülü iki gül olarak gösterir,<br/>üçüncü kadeh iki gülü dört katmerli gül,<br/>dördüncü kadeh, dördü dört kere katlar,<br/>beşinci kadeh üç haneli, dört haneli <br/>saymayı öğretir size, gülleri.<br/><br/>sonra şaşırırsınız kaçıncı bin elinizdeki,<br/>şaşırırsınız, kaçıncıda sayılmaz oldu güller,<br/>ve kaçıncıda çokluktan yokluğa, <br/>yokluktan birliğe döndü <br/>kapısız, duvarsız, Allah’ın gül bahçesi.
                                    	<br/><br/>
<a class="lnk2" href="/web/20130517174024/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20130517174024/http://taraf.com.tr/cahit-koytak/makale-meyhanede-gul-dersi.htm)
# Yeni Yollar

*Cahit Koytak 19.11.2012*

<div class="yazi"><p>bir tanrıbilim hocası, <br/>“vidayı, fermuarı, rulmanı bulmak için <br/>nasıl ilham ve sezgi gerekmişse,<br/>hem Tanrı’ya götüren yeni yolları,<br/>hem Tanrı’nın kendisini <br/>her çağda yeniden, <br/>yeniden bulmak için de<br/>ilham ve sezgi gerekir.”<br/>diye başlıyor derslerinin ilkine;<br/>ve aynı sözle bitiriyor <br/>derslerin sonuncusunu da.</p>
<p>***</p>
<p></p>
<h3>En Yalnız Olan<br/></h3>
<p>gözleri kör, gözleri oyulmuş <br/>biri olarak da tasarlayabilir, <br/>bir şair, tasarlayacağı trajediyi.</p>
<p>yahut dili koparılmış <br/>yahut kitapları yakılmış biri olarak<br/>yahut kör, sağır, dilsiz ve ümmî...</p>
<p>bunların hepsi, bunların hepsi <br/>bir aradayken de tasarlayabilir <br/>kahramanlarını <br/>ve onlara yaşatacaklarını<br/>bir kader tasarımcısı.</p>
<p>düşünebilir, şeyleri, zamanları <br/>ve aşarak böylece, hepimizin,<br/>bütün oyun kişilerinin adına, <br/>derinden derine duymak, anlamak için, <br/>üstünde, ötesinde, her şeyin, <br/>mutlak yalnızlığını, <br/>göklerdeki Büyük Dramaturg’un,</p>
<p>işitebilir, kaydedebilir bir şair,<br/>çağıltısını, o kıyısız okyanusun,<br/>yaratma soluğuyla dalgalanan.
                                    	<br/><br/>
<a class="lnk2" href="/web/20130517161624/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20130517161624/http://taraf.com.tr/cahit-koytak/makale-yeni-yollar.htm)
# Akan Şeyler

*Cahit Koytak 26.11.2012*

<div class="yazi"><p>şu buluta bakar mısın, a ruhum,<br/>a kuzum, a beyaz farecik,<br/>bakar mısın, o da akıyor bizimle!</p>
<p>şu mezar taşına bakar mısın,<br/>ve üzerindeki şu karga çiftine,<br/>onlar da akıyor bizimle!</p>
<p>bu ikindi vakti, bakar mısın,<br/>pullarıyla, yüzgeçleriyle<br/>o da akıyor bizimle!</p>
<p>şu mezarlar, karınlarındakilerle birlikte,<br/>bakar mısın, bakar mısın, a ruhum,<br/>onlar da akıyor bizimle!</p>
<p>***</p>
<p></p>
<h3>Yaban Ördekleri   <br/></h3>
<p>bilmediğim bir zamanın koynunda<br/>yeşil tenha bir vadi,<br/>vadinin alt yanında,<br/>derenin kenarında<br/>ve sağanak yağmurda <br/>başlarını kanatlarının altına sokmuş,<br/>taşların üzerine tünemişler...</p>
<p>yüzlerce yaban ördeği!<br/>yüzlerce sihirli fener,<br/>yüzlerce hercai düşünce!</p>
<p>yağmur dinince, havalanacaklar;<br/>uçacak, uçacak, uçacaklar, <br/>dağları, ovaları,<br/>denizleri aşacaklar, </p>
<p>aklın sınırlarını,<br/>kalbin sınırlarını,<br/>yerin ve göğün sınırlarını.
                                    	<br/><br/>
<a class="lnk2" href="/web/20130512191412/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/cahit-koytak/makale-akan-seyler.htm), [web.archive.org (arşiv bağlantısı)](http://web.archive.org/web/20130512191412/http://www.taraf.com.tr/cahit-koytak/makale-akan-seyler.htm)
# Simurg’un Peşinde  

*Cahit Koytak 03.12.2012*

<div class="yazi">Hiçbir şiir son mısraında bitmez.<br/>Sözün Simurgu, sözcüklere değil,<br/>Kendi tüylerine bölünür çünkü,<br/>Rüyalara ve hayatlara dağılır <br/>Her gün, sabah akşam yeniden.<br/><br/>Senin, her şiirle daha büyük, <br/>Daha uzak ve sarhoş uçuşlar için <br/>Sözcüklerle tırmanmak istediğin <br/>En yüce doruklardan toz kaldırıyor <br/>O’nun kanadının rüzgârı çünkü;<br/><br/>Mısralarla ölçebilir misin, o zaman,<br/>Sen ey fukara ozan, <br/>Kanat genişliğini, onun?<br/><br/>Söz bitti sanılan yerde yol bitmiyor ki; <br/>Turna katarı, yaban kazları, kırlangıç sürüsü...<br/>Süzülürken bir vadiden, <br/>Uzak mı uzak bir başka vadiye,<br/>Tünüyorlar, bir gölün kıyısına, <br/>Yahut bir gönlün kıyısına,<br/>Kısa bir mola için;<br/><br/>Kısa bir mola için, sularla, ağaçlarla, <br/>Bört böcek yârenle toplu bir âyin için.
                                    	<br/><br/>
<a class="lnk2" href="/web/20130517151408/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20130517151408/http://taraf.com.tr/cahit-koytak/makale-simurg-un-pesinde.htm)
# Oyuncunun Bir Günü

*Cahit Koytak 10.12.2012*

<div class="yazi"><p>onca yorgunluğuna, yılgınlığına rağmen,<br/>benim gibi yaşlı bir <i>oyuncu</i>nun da<br/>her Allahın günü, yeniden, yeniden <br/>çekidüzen vermesi gerekiyor <br/>acılarına, korkularına, umutlarına<br/>ve bunlarla başlayıp bunlarla biten <br/>günlük oyunlarına </p>
<p>sabahın köründe kalkıyorum her gün,<br/>elimi, yüzümü, içimi yıkıyorum;<br/>yalnız O’nun duyabileceği bir sesle <br/>yalvarıp yakarıyorum O’na.</p>
<p>sonra greyfurt suyu sıkıyorum kendime,<br/>şekersiz şeyler yiyorum, ilaçlarımı alıyorum;<br/>ve gezici tiyatromla yola koyulup<br/>unutmaya çalışıyorum gün boyu <br/>sahnede olduğumu...</p>
<p>budur var olmak, inanmak ve oynamak.<br/>bir oyun kişisi için kolay şey bunlar; <br/>üçü bir arada, hap alır gibi, yalın <br/>hafif, avutucu, bazen sarhoş edici.
                                    	<br/><br/>
<a class="lnk2" href="/web/20130517154530/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20130517154530/http://taraf.com.tr/cahit-koytak/makale-oyuncunun-bir-gunu.htm)
# Bir Özgürlük Şarkısı

*Cahit Koytak 17.12.2012*

<div class="yazi">İfade özgürlüğü, ardına kadar açık olmalı,<br/>fakat, insanın, daha ağzını açarken,<br/>“Bakın, ben ne çok şey biliyorum!”<br/>der gibi konuşması ayıplanmalı;<br/><br/>“Bakın, ben her şeyi biliyorum<br/>ve bildiklerimi, nasıl da müthiş,<br/>nasıl da herkesten güzel, herkesten süslü<br/>ifade edebiliyorum!<br/><br/>Çünkü ben ‘özel ’im, ben başkayım,<br/>ben sizin hepinizden akıllıyım,<br/>hepinizden beyazım!” der gibi konuşması<br/>yuhalanmalı, ıslıklanmalı.<br/><br/>16 Aralık 2012<br/><br/>
<h3>Şiir Köşesi</h3>her gazetede bir şiir köşesi olmalı, bence;<br/>dikenlerin, kaktüslerin,<br/>yeri göğü dişleyen, tırmalayan<br/>yapıların arasındaki<br/>yeşil alanlar, parklar, bahçeler kadar<br/>yaşamsaldır insan için, çünkü, şiir de.
                                    	<br/><br/>
<a class="lnk2" href="/web/20130517145318/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20130517145318/http://taraf.com.tr/cahit-koytak/makale-bir-ozgurluk-sarkisi.htm)
# Sol Gözün Yalnızlığı

*Cahit Koytak 24.12.2012*

<div class="yazi"><p></p>
<p>optik nöropati olmuşum,<br/>öyle diyor hekimler.<br/>artık sağ gözüm yarı yarıya kör.<br/><br/>bu yarım kat artmış körlükle <br/>uykuda iki kat iyi görürüm belki, <br/>           önceki halime göre...<br/>uyanıkken de, dışımda olup bitenleri, <br/>içimde yıkılıp gidenleri, iki kat daha iyi <br/>           gizleyebilirim kendimden, bundan böyle.<br/><br/>verilen hiçbir şey geri alınmıyor, <br/>hiçbir şey kaybolmuyor, demek ki;<br/>sadece tornistan ediliyor<br/>yahut unutulmasın diye, <br/>           kaptan kaba aktarılıyor, o kadar.<br/><br/>sağ gözüm yarı yarıya karardı;<br/>kayıp yok ama, kayıp yok,<br/>dünyanın yarısı dışarıda, yarısı içerde kaldı,<br/>hepsi bu ve yolunda her şey.<br/><br/>endişeye mahal yok, endişeye...<br/>yüzüm yerinde duruyor,<br/>ruhum yerinde duruyor,<br/>aklım yerinde, kalbim yerinde.
                                    	<br/><br/>
<a class="lnk2" href="/web/20130517155327/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20130517155327/http://taraf.com.tr/cahit-koytak/makale-sol-gozun-yalnizligi.htm)
# Uludere, Uludere... 

*Cahit Koytak 31.12.2012*

<div class="yazi"><p><strong>II</strong></p>
<p>aradan koskaca bir yıl geçti <br/>Uludere’de, <i>şivan</i>ın koptuğu o yerde <br/>ve vicdanla uyumlu çarpan her yürekte,<br/>“Uludere, Uludere, Uludere!” deyince, <br/>melekler kanatlarını yırtarcasına <br/>dehşet içinde,   <br/>göklere, düşlere, kutsal kitaplara,<br/>oralardaki mağaralara kaçışıyorlarsa hâlâ;</p>
<p>“Uludere, Uludere, Uludere!” deyince, <br/>Uludere’de ve uzak yakın her Kürt evinde<br/>analar, içlerinde, tanımlanmaz bir yerden<br/>hayatın kendisi gibi tanımlanmaz bir acıyı,<br/>hayatın kendisi gibi yatışmaz bir hasreti,<br/>hayatın kendisini <br/>söküp çıkarmak için göğüslerini dövüp, <br/>yanaklarını yırtıyorlarsa hâlâ;</p>
<p>babalar, içlerine cehennem kadar büyük,<br/>cehennem gibi harlı ve uğultulu bir öfkeyi <br/>gömmeye çalışırken<br/>ağlamamak için yumruklarını dişliyor,<br/>yüzlerini bizden saklıyorlarsa hâlâ,</p>
<p>“Uludere, Uludere, Uludere!” deyince, <br/>“peki, hakikat? o nerde, o? <br/>ve suçlu kim” sorusu, rüzgârın dudağında<br/>kendine yerdeki tutanaklarda değil, <br/>gökteki tutanaklarda cevap aramak için,<br/>Uludere’den yola koyulup,<br/>ta Sidret-i Müntehaya,<br/>Roboski gibi bir başka sınır boyuna yani,<br/>varıncaya kadar,<br/>dere tepe, köy mezra, şehir şehir dolaşıp,<br/>göçmen kuş sürüsü gibi<br/>peşinde katar katar vicdan<br/>ve sızlayan yürek toplayıp götürüyorsa hâlâ,</p>
<p>yaşlı şairlere iş kalmıyor demektir, yârenler,<br/>yaşlı şairlere iş kalmıyor, <br/>sessiz sessiz ağlamaktan başka;</p>
<p>çünkü <i>yoksullar</i> ve şairler bilirler ki,<br/>yeryüzünde sessiz sessiz ağlayanlar çoğalınca,<br/>gizli gizli dövünenler çoğalınca,<br/>öfkelerini içlerine gömenler,<br/>yumruklarını ısıranlar çoğalınca<br/>evlerden, köylerden, <br/>meydanlardan ve mabetlerden taşasıya<br/>çoğalınca çığlıklar, çoğalınca <i>havarlar</i>, <br/>çoğalınca ağıtlar,<br/>işte o zaman, yerden göğe doğru <br/>                    esmeye başlar rüzgarlar, <br/>yerden göğe doğru çakmaya şimşekler, <br/>yerden göğe doğru yağmaya, <br/>yeri de, göğü de değiştiren <br/>ve <i>değişim</i>den, <i>dönüşüm</i>den daha büyük, <br/>daha kahhâr, <br/>daha âdil <i>yağmurlar.
                                    	<br/><br/>
<a class="lnk2" href="/web/20130517165451/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</i></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20130517165451/http://taraf.com.tr/cahit-koytak/makale-uludere-uludere-2.htm)
# Yarım Kalmış Şarkı

*Cahit Koytak 07.01.2013*

<div class="yazi">aklın bir kulaç üstünden<br/>sağa sola sapmadan<br/>bir taş atımı kendine doğru yürü,<br/>aradığın krallığı <br/>bulursun, diyor hayat,<br/>hem onuru, hem özgürlüğü... 
<p>kalbin bir kulaç altından<br/>sağa sola sapmadan<br/>bir taş atımı insana doğru yürü,<br/>aradığın krallığı <br/>bulursun, diyor şiir,<br/>hem aşkı, hem özgürlüğü...</p>
<p>sözün bir kulaç dibinden<br/>sağa sola sapmadan<br/>bir taş atımı Tanrıya doğru yürü<br/>aradığın krallığı bulursun, diyor inanç,<br/>hem aşkı, hem özgürlüğü, <br/>hem ölümsüzlüğü.
                                    	<br/><br/>
<a class="lnk2" href="/web/20130517155304/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20130517155304/http://taraf.com.tr/cahit-koytak/makale-yarim-kalmis-sarki.htm)
# Tabletler VIII (Kaldea / M.Ö. 1300) 

*Cahit Koytak 14.01.2013*

<div class="yazi"><p>kıyısında kum, çakıl olmasını bilene,<br/>söz, denizin tuzudur, köpüğüdür<br/>ve sesidir, dalgaların.<br/><br/>sen kulağını açık tutmasını bildin de<br/>sustuğunu gördün mü, <br/>duydun mu hiç, denizin? <br/><br/>sen, gönlünü, a ruhum, ardına dek açık tutmasını,<br/>muhabbeti, sofrana ekmek ve tuz <br/>gibi koymasını bildin de,<br/><br/>O’nun, uğramadan içeri,<br/>ve sofranı şaraba, ete, meyveye,<br/>gönlünü de muhabbete doyurmadan,<br/><br/>tef vurup, çeng çalıp <br/>düğün evine çevirmeden evini,<br/>geçip gittiğini gördün mü, duydun mu hiç?<br/><br/>***</p>
<h3>Tabletler  IX</h3>
<p><strong>(Kaldea / M.S. 2009) <br/></strong><br/>gülün yüzündeki gülüş müsün,<br/>ayın yüzündeki parlaklık mı?<br/>rüzgârın esişi mi,<br/>üveyik kuşunun uçuşu mu,<br/>taşın susuşu musun, nesin?<br/><br/>baharla gelen coşku musun,<br/>baharla bilenen arınma isteği mi,<br/>baharla uyanan dirilme sancısı mı?<br/><br/>sevgilinin ruhundan doğup<br/>yüzüne vuran tükenmez zaman <br/>sen misin, sen mi?<br/><br/>sevgilinin yüzündeki inanılmaz mimari,<br/>inanılmaz uyumlar, nispetler,<br/>inanılmaz simetri, asimetri<br/>sen misin, sen mi?<br/><br/>sevgilinin bakışında <br/>ve renginde, sesinin,<br/>dünü bugününe, gecesi gündüzüne<br/>benzemeyen şey sen misin, sen mi?<br/><br/>ateşteki sıcaklık sen misin?<br/>sudaki ıslaklık sen mi?<br/>gecenin derinliği, gündüzün yeğinliği?<br/><br/>ödağacının kokusu,<br/>ödağacının dumanındaki koreografi,<br/>ve yazgının, bizi şaşırtmak için, <br/>öd ağacının dumanı gibi kıvrılıp, bükülmesi?<br/><br/>yazgıyı oyuna çağıran,<br/>sonra oyunu yapan bozan,<br/>oyunbaz zekâ mı, yoksa?<br/>doyurulmaz oyun zevki mi?<br/><br/>düşleri kesip biçerek <br/>kırparak düşünceleri,<br/>onlardan kanat yapan, uçurtma yapan <br/><br/>ve gerçekliği bir adam boyu,<br/>bazen bir kule boyu yukarı tırmandıran<br/>esrimiş akıl, sen misin, sen mi?<br/><br/>tek şey var emin olduğum:<br/>tanısın diye eserini<br/>ve aklından çıkarmasın diye seni, <br/>şairin beynine çektiğin çizik,<br/>yüreğinde bıraktığın bu yara izi.
                                    	<br/><br/>
<a class="lnk2" href="/web/20130512194133/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/cahit-koytak/makale-tabletler-viii-kaldea-m-o-1300.htm), [web.archive.org (arşiv bağlantısı)](http://web.archive.org/web/20130512194133/http://www.taraf.com.tr/cahit-koytak/makale-tabletler-viii-kaldea-m-o-1300.htm)
# Dualardan Bir Dua

*Cahit Koytak 21.01.2013*

<div class="yazi">  
<p>bilerek kimseyi aldatmadım, sanırım,<br/>elimden geldiğince yani<br/>yapmamaya çalıştım bunu, Allah’ım;<br/>ama emin değilim, doğrusu,<br/>sizin de buyurduğunuz gibi;</p>
<p>emin değilim, evet kendimi iyi, <br/>yapıp ettiklerimi, yazdıklarımı güzel<br/>göstermek istediğim olmuştur, illâki,<br/>başka türlü de olamazdı, <br/>öyle değil mi ama, öyle değil mi?</p>
<p>çünkü şiir yazıyorum, ne de olsa,<br/>ve kendimi ben şair yapmadım, <br/>bunu en iyi siz biliyorsunuz,<br/>kendimi şair buldum,<i><br/>yoksul </i>ve şair, daha çıkarken yola.</p>
<p>iyi şairlerse, çok iyi biliyorum, <br/>aldatmayı başardıklarında başkalarını,<br/>mutlaka aldatmış olurlar önce, <br/>zamanlarının en safı, <br/>en kolay kananı olarak kendilerini.</p>
<p>öyleyse, beni bana aldattırma, Allah’ım!<br/>ama şiiri elimden almadan yap bunu;<br/>şiiri, melekleri, uçan şeyleri hayatlarından<br/>sinek ilacıyla kovan kullarına <br/>muhtaç etme, rüsva eyleme beni!</p>
<p>Amin!</p>
<p>19 Ocak 2013<b><i><br/>Süssüz Dualar</i> Kitabı </b></p>
<p>***<br/></p>
<h3>Göğün Ağzı Toprak Kokar,<br/>Yerin Ağzı Şiir.
                                    	<br/><br/>
<a class="lnk2" href="/web/20130517172741/http://taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</h3></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20130517172741/http://taraf.com.tr/cahit-koytak/makale-dualardan-bir-dua.htm)
# ‘Ölümsüz Bellek’

*Cahit Koytak 28.01.2013*

<div class="yazi"><p><i>                              Yine ona, Konsül Nabius’a...</i></p>
<p>odasına girince dört bir yanında,      <br/>         ölüm yatağındaki yaşlı hastanın,<br/>yaşandıkça günbegün tutulmuş,<br/>böylece, dünyada alıkonulmuş,<br/>raflar dolusu, sandıklar dolusu,<br/>belki bin yıl yetecek, belki fazlası,           <br/>              hayat bulunca,<br/>tüyleri diken diken oldu, ölümün;</p>
<p>birden, büyük hakikatin ta dipten<br/>sarhoş bir kaya gibi kalkıp yerinden,<br/>dimdik bir yamaçtan aşağı<br/>hayatın başladığı yere doğru<br/>kayıp gittiğini hissetti o an.</p>
<p>“bir tutam ateşle gelmeliydim buraya,” <br/>diye çıkıştı kendi kendine, ölüm,<br/>“cayır cayır yakmak için<br/>yazıların altında çağıldayan <br/>bütün bu saklı ırmakları,<br/>saklı vadileri!<br/>kırbam benzinle dolu gelmeliydim!</p>
<p>fakat ben, ben...” diye kekeledi,<br/>verilen son nefesleri               <br/>                  karnında toplayan <br/>bir rüzgârım yalnızca, <br/>belki bir bulut, <br/>belki bir diken yumağı, o kadar...<br/>cehennemden köz alacak              <br/>                 ellerim yok ki benim!</p>
<p>insanın alnına ve içine         <br/>          yazılanları silerdim ben, <br/>yaşamaktan yorulanların <br/>içlerinde tutulan defterleri dürerdim;<br/>bir defter dürücüydüm ben        <br/>          bugüne kadar,</p>
<p>fakat şimdi... şimdi bu raflar, <br/>bu sandıklar dolusu saklanmış hayat,<br/>saklanmış bağ bahçe, bilgi ve sanat...</p>
<p>hayır, hayır, şimdi ve burada,<br/>bu odada, bu ölüm yatağında,<br/>bir başkası değil artık,<br/>defteri dürülen benim,<br/>terekesi de çocuklara oyun,<br/>yaşlı şairlere sermaye olan...</p>
<p>27 Ocak 2013<br/><br/><b><i>Tanrı’nın Çocuklarla <br/></i></b><b><i>Oynadığı Oyunlar</i></b><b> Kitabı<br/><br/></b><b>cahitkoytak@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/cahit-koytak/makale-olumsuz-bellek.htm), [web.archive.org (arşiv bağlantısı)](http://web.archive.org/web/20131107105732/http://www.taraf.com.tr/cahit-koytak/makale-olumsuz-bellek.htm)
# Dağdan Onurlu İniş

*Cahit Koytak 04.02.2013*

<div class="yazi"><p>Gülün, gülün, gülün ne olur!<br/>Yüksek sesle, kahkahalarla gülün!<br/>Gülün, çünkü gülmeyi kimse yasaklayamaz.<br/>Balkonlara, pencerelere çıkın ve gülün!<br/>Sokaklara, meydanlara dökülün<br/>Ve gürül gürül yüksek sesle,                                     <br/>                               katıla katıla gülün!</p>
<p>Gülün, çünkü gülmek herkesin anadili,<br/>Gülün, çünkü gülmek ve ağlamak, <br/>Kandil’den Ankara’ya, Zaho’dan Ankara’ya, <br/>Çin’in Sincan’ından Gazze’ye,<br/>Gazze’den Arizona’ya kadar                                       <br/>                               herkesin anadili!</p>
<p>Dağlardan inin ve inerken gülün!<br/>Mağaralardan çıkın <br/>Ve çıkarken gülün, kocaman                            <br/>                          kocaman kahkahalarla!<br/>Dağdan taş yuvarlar gibi değil ama,<br/>Yoksul ve cefakâr halkınıza<br/>Balya balya düş yuvarlar gibi gülün,<br/>Kimsenin bozamayacağı düşler!</p>
<p>Dağ gibi kahkahalarla gülün, dağ gibi gülün!<br/>Dağları yürütür gibi gülün!<br/>Dağları kahkahalarınızın içine gömün<br/>Ve şehre dağlarla yürüyün, <br/>Yürüyen dağlarla, </p>
<p>Yürürken gülen, gülmekten kırılan dağlarla!<br/>Yürüyen dağ gibi kahkahalarla yani!</p>
<p>Silahlarınızı dağda bırakın,<br/>Öfkelerinizi, kinlerinizi dağda bırakın,<br/>Yitip giden yıllarınızı dağda bırakın,<br/>Yahut dağda bırakmayın, yolda bırakmayın, <br/>Kahkahalarınızın içine gömün onları da,<br/>Dağ gibi kahkahaların içine gömün!</p>
<p>Ve her gülüşünüzde, her kahkahanızda, <br/>Her gülerek hayata katılışınızda,<br/>Bir göğüs dolusu hıncı, <br/>Cıgara dumanını dağıtır gibi şöyle<br/>Başınızın üstünde dağıtıverin ellerinizle! <br/>Ve sonra daha iştahla gülün, daha gürül gürül,<br/>Gülmekten daha tad alarak!</p>
<p>Baharda ses sese katarak dağlardan inen                                         <br/>coşkulu derelerle, <br/>Derelerin şen kahkahalarıyla,<br/>Ergen kıkırdayışlarıyla inin ovaya!</p>
<p>Gençliğinizi, yaşanmamış hikâyelerinizi,<br/>Yaşanmamış sevdalarınızı,<br/>Ümitlerinizi, ülkülerinizi, türkülerinizi<br/>Dağ gibi ulu, dağ gibi soylu,<br/>Dağ gibi sessiz kahkahaların içine gömün;<br/>Ve gülün, gülün, gülün, katıla katıla gülün,<br/>Çağlaya çağlaya gülün,</p>
<p>Çoğala çoğala, gülün!</p>
<p>Gülerek inin şehirlere!<br/>Kiminiz gönlün mekteplerine,<br/>Kiminiz gönlün mabetlerine,<br/>Kiminiz gönlün meyhanelerine!</p>
<p>Ve hepiniz, hepiniz koyunlarınızda, asla,<br/>Kahır yaraları, <i>TNT</i> <i>kalıpları</i>,                            <br/>                        cehennem pas’portları,<br/>Panayırlarda ölüm satmaya değil,<br/>Hayata hayat katmaya,<br/>Hayata onur ve değer katmaya,<br/>Daha çok onurla, daha çok sevdayla                                             <br/>                                         yaşamaya inin<br/>Gönlün bağlarına, <i>bağça</i>larına!</p>
<p>1 Şubat 2013<i><br/><strong>Yoksullar Ve Siviller İçin Tezler</strong></i><strong> Kitabı<br/><br/></strong><strong>cahitkoytak@gmail.com</strong></p>
</div>

Kaynak: [taraf.com.tr](http://www.taraf.com.tr/cahit-koytak/makale-dagdan-onurlu-inis.htm), [web.archive.org (arşiv bağlantısı)](http://web.archive.org/web/20131107115658/http://www.taraf.com.tr/cahit-koytak/makale-dagdan-onurlu-inis.htm)
# Ölüler İçin Enternasyonal

*Cahit Koytak 11.02.2013*

<div class="yazi"><p>bize katılsanıza, yersizler yurtsuzlar,<br/>bize katılsanıza, dilsizler, yolsuzlar, çulsuzlar!<br/>bize katılsanıza! <br/>biz, yeryüzünün fukara ölüleri,<br/>cenneti aramaya gidiyoruz.<br/>çullarınızı silkip, küllerinizi saçıp<br/>bize katılsanıza!</p>
<p>bize katılsanıza, siz toynakların altındakiler!<br/>tekerlerin altındakiler, <br/>ayakların altındakiler,<br/>küfelerin, balyaların,                 <br/>                 kasaların altındakiler!</p>
<p>bize katılsanıza, deliler, divaneler,<br/>âşıklar, aylaklar, işsizler,<br/>bize katılsanıza,<br/>yaşlı kurtlar, yitik kuzular <br/>ve sürüsünü sele kaptırmış çoban!</p>
<p>bize katılsanıza, biz, yeryüzünün                  <br/>                 fukara ölüleri, biçare ölüleri, <br/>bize katılsanıza, biz pusuda ölen asker,<br/>dağda vurulan gerilla,<br/>sınırda bombalanan kaçakçı,<br/>biz, kardeşleriniz, kuzenleriniz,                 <br/>                 yeğenleriniz!</p>
<p>ne çabuk unuttunuz kardeşiniz Gandi’yi,<br/>ne çabuk unuttunuz Hasan’la Hüseyn’i,<br/>ne çabuk, ne çabuk unuttunuz<br/>kardeşiniz İsa’yı, kardeşiniz Musa’yı,               <br/>                 kardeşiniz Muhammed’i!<br/>ne çabuk unuttunuz bütün o ağlayan anaları<br/>Asiye’yi, Meryem’i, Fatıma’yı,<br/>bizim için ağlayarak bekletenler, kıyameti,<br/>o sonsuz anaları,<br/>o uçsuz bucaksız anaları!</p>
<p>bize katılsanıza, bize,<br/>biz yeryüzünün fukara ölüleri,<br/>arayıp bulmaya gidiyoruz, bakın,<br/>çitlerle, dikenli tellerle, tabyalarla<br/>ırklara, dinlere, mezheplere ayrılmış, <br/>insana kapatılmış bütün o cennetleri, <br/>beylerin, paşaların,           <br/>                 padişahların has bahçelerini;</p>
<p>arayıp bulmaya ve yakmaya değil,<br/>arayıp bulmaya ve yıkmaya değil,<br/>arayıp bulmaya ve muhabbet            <br/>                 ekmeye gidiyoruz <br/>mayın tarlalarına, o cennetlerdeki;<br/>muhabbet ekmeye           <br/>                 ve dostluk biçmeye... </p>
<p>yumruklarımızı ve naralarımızı            <br/>                 toprağa gömüp<br/>güller, çiçekler açmaya gidiyoruz;<br/>rüzgâr olup estirmeye gidiyoruz            <br/>                 çığlıklarımızla;<br/>şimşek olup çakmaya            <br/>                 fikirlerimizle, buluşlarımızla;</p>
<p>yağmurlar yağdırmaya gönüllerimizden,<br/>çavlanlar akıtmaya dillerimizden <br/>ve dereler ve ırmaklar,            <br/>                 türkülerimizden!</p>
<p>1998 – 7 Haziran 2009 – 20 Şubat 2013<b><i><br/>Yoksullar ve Siviller İçin Tezlar</i> Kitabı<br/><br/></b><b>cahitkoytak@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/cahit-koytak/makale-oluler-icin-enternasyonal.htm), [web.archive.org (arşiv bağlantısı)](http://web.archive.org/web/20131107141832/http://www.taraf.com.tr/cahit-koytak/makale-oluler-icin-enternasyonal.htm)
# ‘Ölümsüz Bellek’ Notları (II)

*Cahit Koytak 18.02.2013*

<div class="yazi"><p>     günde on beş dakika ıslık çalarsanız,<br/>on beş gün sonra, saka kuşu kadar olmasa bile,<br/>güzel doğaçlamalar yapmaya başlıyorsunuz.<br/>bunu, dört beş yaşlarındayken, ben, kendim <br/>denedim ve şaşırtıcı sonuç aldım.</p>
<p>     <br/>     hocanız olmasa da, günde on beş dakika<br/>ney üflemeye çalışırsanız, on beş hafta sonra <br/>anlamlı sesler çıkarmaya başlıyorsunuz;<br/>on beş ay içinde, kırık dökük de olsa,<br/>ezgi olmaya adım adım yaklaşan <br/>ses bulutları, ses sepkenleri,<br/>ve giderek tüyler, tüveyçler,<br/>sonra renk renk güller, çiçekler, <br/>küçüklü büyüklü kuşlar,<br/>derken göçmen kuş katarları<br/>çıkarıyorsunuz ney’inizin ucundan;</p>
<p>bunu, ben  kendim, ancak on bir çocuk <br/>ve bir torun sahibi, ak saçlı bir dede olduktan,<br/>parmaklarım ve dudaklarım aylak avare<br/>bana kendime kaldıktan sonra                <br/>                denemeye cesaret edebildim.</p>
<p>ama iyi ki etmişim, ney üfleye üfleye, giderek<br/>kulağımı ve yüreğimi kullanmayı öğrendim,<br/>bildiğim havaları deneyerek notaları çözdüm,<br/>içimde, sesini çıkarmaktan çekinen <br/>ezgileri keşfedip çıkardım; <br/>böylece, ruhumun hacmini genişlettim,<br/>aklımın volümünü düşürdüm. <br/>şimdilerde odamın kapısını kapayıp,<br/>istersem sabahlara kadar, kendime<br/>doğaçlama cennetler kuruyorum.<br/>     <br/>     on beş dakika yıldızlara bakarsanız her gece,<br/>on beş ay sonra, görmeye başlıyormuşsunuz      <br/>     göğün yüzündeki benleri, gamzeleri.<br/>ve bakmaya devam ederseniz on beş yıl,<br/>tercihan, aynı vakitte göğe,<br/>gök her gün biraz daha, biraz daha<br/>sizin içinize sokuluyor ve siz, gün günden, <br/>göğün dibinde ve altında olanları,<br/>olacak olanlarla birlikte görmeye                                            <br/>                                         başlıyormuşsunuz.</p>
<p>bu son söylediklerimi - yanlış anlaşılmasın - <i><br/>Harranlı Müneccim</i>’den aktardım;<br/>çünkü bizzat vakit bulamadım ben,<br/>içimdeki kuyuyu seyretmekten,<br/>geceleri düzenlice gökyüzüne bakmaya;</p>
<p>    <br/>     yine onun dediğine göre      <br/>     - ki, en önemlisi de bu bence -<br/>günde on beş dakika, o gün yaşadıklarınızı <br/>yazmayı denerseniz, pek pek on beş yıl sonra,<br/>günlüklerinizde, geleceğinizin şifresini çözmeye,<br/>kaderin teptiği yolu görmeye başlıyor,<br/>filmin senaryo yazımına katılabiliyormuşsunuz.</p>
<p>sözün burasında, “sizi temin ederim, azizim,”  <br/>diye güvence veriyor bana, <i>Harranlı Müneccim</i>,<br/>“çünkü, bakın, diyor, ben kendim denedim bunu, <br/>yaşadıklarımı günü gününe yazdıkça bir deftere<br/>bu tutanakların içinde, her gün giderek daha iyi<br/>seçmeye başladığımı gördüm kaderin çehresini. <br/>şimdilik yürek vuruşlarını hissediyorum onun,<br/>bir gün düşüncelerini de okuyacağım, <br/>bundan eminim - kuvvetle ümit ediyorum yani;</p>
<p>bir çiftçinin tarlaya arpa, buğday <br/>ya da darı ekmesi<br/>ve mevsimin sonunda tarlasından<br/>arpa, buğday ve darı beklemesi gibi değil belki,</p>
<p>fakat, bir şairin, göğün bir parçasını<br/>kafasının içine sığdırıverip,<br/>sonra, kendi odasında dolaşır gibi,<br/>göğün o bölümünde serazat dolaşması <br/>ve kendi burçlarını, kendi yıldızlarını<br/>kendi raflarına dizip bozması gibi tıpkı.</p>
<p>13 Şubat 2013<b><i><br/>Ölümsüz Bellek</i> Kitabı<br/><br/></b><b>cahitkoytak@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/cahit-koytak/makale-olumsuz-bellek-notlari-ii.htm), [web.archive.org (arşiv bağlantısı)](http://web.archive.org/web/20131107121552/http://www.taraf.com.tr/cahit-koytak/makale-olumsuz-bellek-notlari-ii.htm)
# ‘Ölümsüz Bellek’- Notları (III)

*Cahit Koytak 25.02.2013*

<div class="yazi"><p>Biri sağ yanımızda, biri sol yanımızda,<br/>Hesabımızı tutan melekler yalvarıyorlar:<br/>“Ne olur, bir ‘günlük’ tutun<br/>Ve yaşadıklarınızı günü gününe yazın;<br/>Çocuklarınıza da öğretin bu büyük sanatı!<br/>Düşünsenize, düşünsenize,<br/>Eğer bir ‘günlük’ tutarsanız,<br/>Size bizim yazdıklarımızı aktaran       <br/>           Bir sırdaşınız olmuş olacak,                                     <br/>                                    bundan böyle!                     </p>
<p>Bakın, bakın, kulak verin, işittiniz mi? <br/>Ebediyet, geçiyor sokağınızdan,<br/>Sizin pencerenizin önünden!<br/>‘<i>Kayalara, duvarlara, tabletlere,<br/>Zamanın alnına ya da sırtına            <br/>           Kazınmış hayatlar alıyorum!</i>’<br/>Diye sesleniyor, işittiniz mi?         </p>
<p>Bir antika toplayıcısı mı, bu? Hayır!<br/>Bir hurda toplayıcısı mı? Değil, değil.<br/>Ebediyet’in kendisi, bu!<br/>Yaşanmış hayatlar topluyor;<br/>Yaşanıp, yaşanıp çöpe atılmamış<br/>Toprağa gömülmemiş,             <br/>           Çürütülmemiş hayatlar...</p>
<p>“<i>Ağaca, yaprağa, kemiğe              <br/>           Yazılmış hayatlar alıyorum!’</i><br/>Diye sesleniyor, <i><br/>Oğlak derisine, ceylan derisine,<br/>Kâğıda, cidiye, hard diske             <br/>           Yazılmış hayatlar alıyorum,</i></p>
<p><i><br/>Karşılığında, ağzına kadar sizinle dolu,<br/>Sizin ebedi çocukluğunuzla,                <br/>           Ebedi gençliğinizle dolu<br/>‘Ölümsüz Bellek’ veriyorum</i>’”</p>
<p>12 Şubat 2013<b><i> / Tanrının Çocuklarla </i></b></p>
<p><b><i>Oynadığı Oyunlar </i></b><b>Kitabı</b></p>
<p>***<br/></p>
<h3>Yol Arkadaşı</h3>
<p>bakın, ben hep aynıyım;<br/>hep aynı yol arkadaşı, <br/>ama yine de, sizin bildiğiniz gibi değilim;<br/>siz değiştikçe, ben de değişirim.</p>
<p>ben değiştikçe de değişir yer gök,<br/>değişir insan, cin, melek.<br/>ama yine de hep O’yum ben,<br/>hep o bilinmez Çalap...</p>
<p>her çağda başkayım, her yerde başka,<br/>her birinizde başka başkayım;<br/>ama hiç değişmedim, <br/>hep <i>kendimde</i>yim, hep kendi evimde.</p>
<p>dünyaya bakıyorum, insana bakıyorum,<br/>her gün yeniden sırladığım aynaya, aynalara...<br/>ben hep aynıyım, ben her zaman aynı,<br/>bütün değişmeleri içeren değişmez Tanrı... </p>
<p>çünkü, bakın, durgun görünmek için <br/>çok hızlı, çok hızlı dönmek,<br/>aynı kalmak için de sürekli değişmek,<br/>değişmek gerekir, bunu hesaba katın!</p>
<p>bir de şunu anlayın ve unutmayın,<br/>siz değiştikçe, sizde değişen de benim, <br/>sizde değişmeyen de çünkü ben size <br/>sürekli kendini üfleyen Bilinmeyen’im.</p>
<p>5 Kasım 2008<b><i> / Ölüme Çare </i></b></p>
<p><b><i>Ya Da Şen Maneviyat</i></b> <b>Kitabı<br/><br/></b><b>cahitkoytak@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/cahit-koytak/makale-olumsuz-bellek-notlari-iii.htm), [web.archive.org (arşiv bağlantısı)](http://web.archive.org/web/20131107094116/http://www.taraf.com.tr/cahit-koytak/makale-olumsuz-bellek-notlari-iii.htm)
# ‘Ölümsüz Bellek’ Notları

*Cahit Koytak 04.03.2013*

<div class="yazi"><p>IV</p>
<p>Biri sağ yanımızda, biri sol yanımızda<br/>Hesabımızı tutan melekler <br/>yalvarıyorlar:</p>
<p>“Ne olur,  bir ‘<i>günlük</i>’ tutun siz de!<br/>Çocuklarınıza  da öğretin bu sanatı!<br/>Yaşadıklarınız uçup gitmesin                            <br/>                         zamanın tozu gibi,<br/>Geçip giden günlerle birlikte!</p>
<p>Günde hiç değilse on beş dakikacık, <br/>Siz yazın, sizin yazdıklarınızla geçsin<i><br/>Ölümsüz Belleğe</i>,                       <br/>                         o gün yaşadıklarınız;</p>
<p>Biz de dinlenelim biraz, ne olur,<br/>Ve biraz kanat çırpalım gökte;<br/>Uçmaya, uçmaya çünkü                           <br/>                         uyuştu kanatlarımız.</p>
<p>11 Şubat 2013</p>
<p>***<br/><br/></p>
<h3>Platonik</h3>
<p>kaçmadan kurtulamayacağın kadar güzel <br/>bir bakışıyla karşılaşınca, hilkatin,<br/>peygamber olsan, kâr etmez;<br/>yaşlı bir yolcu için yollar <br/>bir kere daha karışır birbirine.</p>
<p>yollar bir kere daha karışınca da...<br/>kış ortasında ağaçlar çiçeklenir,<br/>bülbüller, sakalar ötmeye başlar;</p>
<p>küçük hikâyenin içinden <br/>biraz önce bir ölümlü değil de,<br/>ete kemiğe bürünmüş <br/>bir yunan mabudesi geçmişçesine,<br/>nesneler gündelik hâllerinden çıkar,</p>
<p>ışığın rengi değişir, sözcükler kanatlanır,<br/>dağlar bıraktığın yerde duramaz olur, <br/>kıpırdar, yürüyecek gibi olurlar;<br/>sonra yürürler de, </p>
<p>yürür, yolun kendisi bile;<br/>yer döner, baş döner, ayaklar dolaşır;<br/>hangi yolu seçersen seç, <br/>artık sen değil yalnız, <br/>yolun kendisi de sarhoştur,</p>
<p>senin yaşlı belleğin çözülür açılır da,<br/>bu sefer yolun kafası karışır, <br/>yolun belleği puslanır, <br/>ve tutar ya bir uçurumun ağzına <br/>çeker götürür seni,<br/>ya adım başı çatallanır önünde:</p>
<p>çatallardan biri, <br/>yaşlılığın çıkmaz bir bucağına       <br/>      alır başını gider,<br/>öteki, geçip gidenin, geri gelmeyenin        <br/>      çıkmaz bir sokağına.</p>
<p>ve sen dönmüş olduğunu anlarsın<br/>neden sonra, yolların ortasında,<br/>yola çıkmadan önceki <br/>yalnızlığına, ıssızlığına.</p>
<p>26 Kasım 2008<br/><br/><b>cahitkoytak@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/cahit-koytak/makale-olumsuz-bellek-notlari.htm), [web.archive.org (arşiv bağlantısı)](http://web.archive.org/web/20131107113151/http://www.taraf.com.tr/cahit-koytak/makale-olumsuz-bellek-notlari.htm)
# Ölü Diriltme Sanatı

*Cahit Koytak 11.03.2013*

<div class="yazi"><p>“senin de inancın, anandan, atandan sana geçmiş ve<br/>sende de, geçtiği gibi kalmışsa, öyle,” <br/>diyor, Harranlı Hekim-Müneccim,<br/>“yani inancın, senden ne süt, ne su istiyor<br/>ne ağlıyor, ne gülüyor, ne altını kirletiyor, <br/>ama uyuyor, hep uyuyor, hep uyuyorsa,<br/>bir ölü yüklenmiş demektir, <br/>yola çıkarken, ruhun, sırtına;</p>
<p>ve ölümü, kurtları, böcekleriyle <br/>gün gün sana da bulaştıran <br/>bir hortlak, bir mezar kaçkını <br/>taşıyor, demektir, aklın<br/>yolu teperken şimdi, hep kucağında.</p>
<p>eğer böyleyse, çokları gibi, senin de<br/>sevdiğin, inandığın ve yücelttiğin,<br/>ama gülüp ağlamasını, koşup oynamasını, <br/>konuşmasını öğretemediğin bu <i>şey</i>,<br/>o zaman, yolun kıyısında indir sırtından <br/>ve yine <i>kamal-i hürmet </i>ve<i> muhabbetle</i><br/>çiçeklerin, çiğdemlerin arasına göm o ölüyü;</p>
<p>sonra da, kullanmaya, kullanmaya unuttuğun<br/>kanatlarını oynatmayı dene,<br/>kanatlarını, hem aklının, hem de ruhunun,<br/>ta ki, açılsın uyuşuk mafsalları ikisinin de,<br/>ve kan yürüsün kanatlarının,<br/>parmaklarının ta uçlarına;</p>
<p>ve sonra seni Tanrı’na götüren yolu<br/>hem <i>Kelâm</i>’ın içinde, hem Kâinatın,<br/>kendin aramaya koyul<br/>ve kendin kat etmeye onu,<br/>ister yürüyerek, ister uçarak,<br/>İsa, Musa, Muhammet<br/>Ve öteki yol arkadaşlarınla.”</p>
<p>9 Mart 2013</p>
<p>***<br/><br/></p>
<h2>‘Ölümsüz Bellek’ Notları (V)</h2>
<p>“Sadece aynada gördükleriniz değilsiniz, siz;<br/>Yaşarken gördükleriniz, <br/>işittikleriniz de, sizsiniz,<br/>Yaşarken dokunduklarınız,<br/>Hissettikleriniz de, siz.”<br/>diyor, Harranlı Müneccim.</p>
<p>“Sadece uyanıkken gördükleriniz değilsiniz, siz;<br/>Rüyada gördükleriniz de,                         <br/>                        işittikleriniz de, sizsiniz,<br/>Rüyada dokunduklarınız,<br/>Hissettikleriniz de, siz.</p>
<p>Akıllarınız, fikirleriniz, planlarınız,<br/>Hayalleriniz, umutlarınız,<br/>Hüsranlarınız da, sizsiniz;</p>
<p>Yazın öyleyse, günü gününe,<br/>Yazarak toplayın bir araya,<br/>Rüyada, aynada, dünyada yaşadıklarınızı;</p>
<p>Ve yazarak <i>geri kazanın</i>,<br/>İçlerinden geçtiğiniz dünyalara, <br/>Baktığınız aynalara,<br/>Gördüğünüz rüyalara eke eke eksilen, <br/>Dağılan, tozuyan <i>benliğinizi</i>.”</p>
<p>8 Mart 2013<br/><br/><b>cahitkoytak@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/cahit-koytak/makale-olu-diriltme-sanati.htm), [web.archive.org (arşiv bağlantısı)](http://web.archive.org/web/20131107142204/http://www.taraf.com.tr/cahit-koytak/makale-olu-diriltme-sanati.htm)
# Uludere Anaları İçin Barış Türküsü

*Cahit Koytak 18.03.2013*

<div class="yazi"><p>Ağlama, anacığım, dövünme,<br/>Kollarını aç, yeryüzü kadar geniş<br/>kollarını uzat, yüreğinin<br/>Ve göğsüne bastır oğulcuğunu,<br/><br/>       Kucağın, onunla birlikte      <br/>       Yeryüzünün bütün kızlarını,      <br/>       Oğullarını alsın içine.</p>
<p>Kahırdan sütü kesildiyse sinenin,<br/>Yeryüzü kadar geniş, <br/>Yeryüzü kadar bereketli       <br/>       yüreğinden emzir oğulcuğunu,<br/><br/>       Yüreğin, onunla birlikte      <br/>       Yeryüzünü doyursun<br/>       Akpak, gökçe sütüyle,</p>
<p>Ağıt değil, havar değil, değil de <br/>– “Lo, lo, lo! Melekler de burada!” diye<br/>Düğün türküleri çığır kulağına,<br/>Gör bak, dirilip kalkacak horan tepmeye,</p>
<p>       Yeryüzü-ananın bütün öteki     <br/>       Kızları, oğullarıyla birlikte senin       <br/>       Gök bakışlı, dağ duruşlu civanmerdin de,</p>
<p>Dağda ölenler gibi, o da,<br/>Yolda ölenler gibi, o da,<br/>Kodeste, pusuda, ipte ölenler gibi, o da.</p>
<p>6 Mart 2013<b><i><br/>Yoksullar Ve Siviller İçin Tezler</i> Kitabı</b></p>
<p>***<br/><br/></p>
<h2>Münzevinin Aynaları</h2>
<p>XIX</p>
<p>varımı yoğumu sokağa döktüm,<br/>kostümlerimi, pabuçlarımı dağıttım gelip geçene,<br/>kitaplarımı ve plaklarımı <i><br/>geridönüşüm</i>cülere verdim, parasız,<br/>senin ayağının önünü temizlemek<br/>ve yolunu kısaltmak için;</p>
<p>sonra kapıları dayadım ardına kadar <br/>yersizlere, yurtsuzlara, evsizlere açtım evimi,<br/>içlerinde belki sen de olursun diye,<br/>yüzlerinde, gözlerinde, gönüllerinde belki<br/>sen de olursun diye.</p>
<p>bir âsa, bir hırka, dağlara çıkıyorum şimdi,<br/>dağlara, taşlara akıl soruyorum,<br/>dağcılık deniyorum,</p>
<p>dağ gibi yığıyorum, yaşanmış, yaşanmamış<br/>bende ne kaldıysa, geriye, <br/>ne kaldıysa <i>ben</i> diyen, <i>benim!</i> diyen,<br/>kendini benim sanan,<br/>dağ gibi yığıyorum önüme, <br/>dağıtmak için hepsini <br/>kurda kuşa, akşam yeline;</p>
<p>her şey gitsin, her <i>şey,</i><br/>bir sen kalasın diye, <br/>bir sen kalasın, geriye.</p>
<p>XX</p>
<p>Çıkın sokakları dolaşın,<br/>Meydanları, parkları, bulvarları,<br/>Girin mekteplere bakın, mabetlere, meyhanelere,<br/>Gidin dağları dolaşın, kırları, bayırları;<br/>Dağılmamışsa, her cana, her tene,<br/>Dağılmamışsa herkese, her yüze,<br/>Dağılmamışsa, her gönle, her göze<br/>Her başa, her düşe, her yola, her söze,<br/>Dağılmamışsa O, dağılmamışsa     <br/>        Hem kül’e, hem cüze,<br/>Peki nerede, peki nerede, peki nerede?</p>
<p>16 Mart 2013<b><i><br/>Münzevinin Aynaları</i> Kitabı<br/><br/></b><b>cahitkoytak@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/cahit-koytak/makale-uludere-analari-icin-baris-turkusu.htm), [web.archive.org (arşiv bağlantısı)](http://web.archive.org/web/20131107143816/http://www.taraf.com.tr/cahit-koytak/makale-uludere-analari-icin-baris-turkusu.htm)
# Belli mi Olur

*Cahit Koytak 25.03.2013*

<div class="yazi"><p>Odandan çık, a ruhum, kalenden çık arasıra,<br/>Kırlara açıl —ve oralarda<br/>Kollarını indire kaldıra uçmayı dene;<br/><br/>Sen uçamasan da —belli mi olur,<br/>İçinde, uçabilecek düşüncelere<br/>Uçma hevesi kazandırırsın;<br/><br/>Sen göğe yukarı tırmanamasan da,<br/>Belki göğü, bir minare boyu alçalmaya<br/>Razı edersin, belli mi olur, belli mi olur.<br/><br/>19 Mart 2013<br/><br/>***<br/></p>
<h3>Aşk Şiiri</h3>
<p>Aşk bir uçurum, a ruhum, dibi olmayan;<br/>Yalnız kuşların, meleklerin değil, senin de<br/>Kanatlarının olduğuna inandırır ilkönce seni,<br/>Sonra, uçmayı öğretir sana;<br/><br/>Aşk bir ateştir, a ruhum, suyun içinde yanan;<br/>Sevenlerin, balçıktan değil, balmumundan değil,<br/>Sudan yaratıldığına inandırır ilkönce seni,<br/>Sonra, akmayı öğretir sana;<br/><br/>Aşk bir sarhoşluktur, a ruhum,<br/>Aklın sultanlığını vadeder iptida sana,<br/>Sonra, deliliğin kulu, kölesi yapar seni;<br/><br/>Aşk bir muammadır, bir muamma, a ruhum,<br/>Künhünü kavramayı öğretir sana, her şeyin,<br/>Aşkın kendisinden başka.<br/><br/>21 Mart 2013<br/><br/>***<br/></p>
<h3>Evsizlerin Kralı</h3>
<p>“Cennette sokak süpürücüsü olmaya razıyım,”<br/>          diyor, kendini gizleyen krallardan biri,<br/>“Yahut köpek gezdiricisi...<br/>Bir evsiz de olabilirim buradaki gibi,<br/>Bu beni hiç rahatsız etmez,<br/>Kendini saklamak yok diyorlar orada, nasıl olsa,<br/>ölüm olmadığına göre.<br/><br/>Bir sokak köpeği mi olsam yoksa,<br/>Ya da Nietzsche’nin bir sokak ortasında,<br/>Gözyaşları içinde boynuna sarılıp da öpmeden<br/>          aklın dondurucu tepelerine dönemediği<br/>Bir araba atı mı olsam acaba,<br/>O yaşlı beygiri mi oynasam büyük sahnede,<br/>          akıl üstünün ebedi çayırına kurulmuş?”<br/><br/>21 Mart 2013<br/><br/>***<br/></p>
<h3>‘Büyük Proje’</h3>
<p>Çekilip, dağların arasında, uzak bir köşeye,<br/>Sevdiği, ama gönülden sevdiği işlerle uğraşan<br/>Ve herkes için hoş, büyük ve yüceltici fikirler,<br/>Büyük oyunlar, yüksek sanatlar üreten<br/>Kadınlardan ve erkeklerden seçilmiş<br/>Bir çılgın ruhlar, çılgın kafalar timi oluşturmalı belki.<br/><br/>Ve halı sahada her gece<br/>Büyük meleklerin karşısına<br/>Ölümlülerden oluşan sıkı bir takım çıkarmalı.<br/><br/>21 Mart 2013<br/><br/><strong>cahitkoytak@gmail.com</strong></p><br/>
</div>

Kaynak: [taraf.com.tr](http://www.taraf.com.tr/cahit-koytak/makale-belli-mi-olur.htm), [web.archive.org (arşiv bağlantısı)](http://web.archive.org/web/20131107140630/http://www.taraf.com.tr/cahit-koytak/makale-belli-mi-olur.htm)
# Acılara Dair

*Cahit Koytak 01.04.2013*

<div class="yazi"><p>I</p>
<p>ister senin kendi acıların olsun,<br/>ister başkaları için hissettiklerin,<br/>bağrından söküp atma onları hemen;</p>
<p>bırak büyüyüp fide olsunlar;<br/>sonra bahçene dikersin onları, ruhum,<br/>sevinçlerinle, erinçlerinle aynı bahçeye...</p>
<p>suvarırsın ötekiler gibi, suvarır, gübrelersin,<br/>bırakırsın, boy verip dal budak salsınlar,<br/>çiçek açsınlar, meyve versinler;</p>
<p>güzel isimler verirsin onlara<br/>ve dağıtırsın meyvelerini sonra<br/>yoksullara, aşksızlara konu komşuya.</p>
<p>II</p>
<p>kendi acıların yetmiyorsa, oyunda          <br/>           tempoyu tutturmana,      <br/>       ve tad almana hikâyenden,<br/>yolun kıyısında oturur, ney üfler, <br/>parsa toplar,    <br/>sonra parayla satın alırsın acıyı,  <br/>parayla, yoksullardan, evsizlerden, <br/>aşksızlardan.</p>
<p>2 Ocak 2013</p>
<p>***<br/><br/></p>
<h2>‘Güzel Sözlerin Cini’</h2>
<p>I</p>
<p>Zihnin cangılında kaybolan melek,<br/>Otların, köklerin, karmakarışık            <br/>          düşlerin arasında kaybolan melek;</p>
<p>Kanatları ruhumun çalılarına, <br/>Aklımın dikenlerine takılıp kalan,<br/>Ve kırk yıldır Tanrıya dönemeyen melek;</p>
<p>Dönmek için beni bekleyen,<br/>Uçabilmem için onunla birlikte<br/>Beni inceltmek, inceltmek, hafifletmek, </p>
<p>Şiirle, nükteyle adam etmek isteyen,<br/>Bana akıl veren, fikir veren, <br/>Yükümü sırtlayan, kahrımı çeken...</p>
<p>II  </p>
<p>Şarkılarım için, ‘<i>dokunaklı</i>’ mı                        <br/>                       diyorsun, değerbilir okur?<br/>Her zaman öyle mi, değil mi, bilmiyorum, <br/>Ama onları kulağıma fısıldayan melek,<br/>Kendisinin ateşten yaratıldığını söylüyor bana;  </p>
<p>Ateşten yaratıldığını, ama<br/>Suyun kanatları altında büyüdüğünü,<br/>Toprak ananın memesinden emdiğini,<br/>Ve rüzgârlarla, bulutlarla, yağmurlarla                            <br/>                           aynı mektepleri bitirdiğini...</p>
<p>3 Ocak 2013<br/><br/><b><i>İnsan Şiirdir, Roman Değil</i></b><b> Kitabı<br/><br/></b><b>cahitkoytak@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/cahit-koytak/makale-acilara-dair.htm), [web.archive.org (arşiv bağlantısı)](http://web.archive.org/web/20131107152547/http://www.taraf.com.tr/cahit-koytak/makale-acilara-dair.htm)
# Sofist

*Cahit Koytak 08.04.2013*

<div class="yazi"><p>“Tanrı, insanın içinde akan<br/>ve elden ele, gözden göze,              <br/>                 gönülden gönüle taşan<br/>aydınlatıcı <i>iyilik</i>tir,” diyor,<br/>âsâsını taşlara vura vura               <br/>                 sahneden geçen kör adam,</p>
<p>“İnsanın içinde akan,                   <br/>                     şeylerin içinde akan,<br/>akmakla kalmayan,<br/>şeylerden şeylere, şeylerden tenlere,<br/>tenlerden ruhlara taşan,<br/>dirilerden ölülere, ölülerden <br/>kurtlara, böceklere, otlara, ağaçlara, </p>
<p>otlardan, ağaçlardan tatlara,     <br/>       kokulara, seslere kendini katan,</p>
<p>âşıkların gönlüne,<br/>şairlerin hem gönlüne, hem aklına,                  <br/>                 hem diline, <br/>oradan rüzgârlara, bulutlara,<br/>turna katarlarına aktarılan, aktarılan, <br/>akmakla, aktarmakla bitmeyen, <br/>azalmayan, bulanmayan, bozulmayan           <br/>            aydınlatıcı <i>iyilik</i>tir, Tanrı.</p>
<p>iyiliğin kaynağı değil yalnız,<br/>iyiliğin kendisi...<i>”</i></p>
<p>3 Ocak 2013</p>
<p>***<br/><br/></p>
<h2>Dilin Güzelliği</h2>
<p><i><br/>‘Havva’</i>, kadın için kullanılan ilk isim;<br/>‘<i>Hayat</i>’la aynı kökten mi? <br/>‘<i>Hayâ</i>’yla aynı kökten mi? <br/>Araştırmalı bunu...</p>
<p>Birden, öylesine anlamlı, <br/>Öylesine muhteşem ve zorunlu      <br/>      bir akrabalık gibi görünüyor ki <br/>Bu ses uyumu, anlam ilintisi bana,</p>
<p>Çiviyazısı söker gibi başlayan,<br/>Ve rehbersiz, haritasız, <br/>El yordamıyla giden<br/>Kör topal <i>Arapçam</i>la istidlal ederken onu,</p>
<p>Kendi kendime, <br/>“Bırak, şair, diyorum, bırak,<br/>Lügate bakıp da büyüyü bozmaktansa, <br/>Galat-ı fahişe düşüp </p>
<p>Kulaklarına kadar kızarmayı <br/>Hem de aşkla, bütün havva kızları için,<br/>Hayâyı ve hayatı yücelterek <br/>Göze almaya değmez mi, bu?”</p>
<p>3 Ocak 2013</p>
<p>***<br/><br/></p>
<h2>Bir Rüya Tasarımı</h2>
<p>“dışarıda mavi bir yağmur yağıyor, dede!”<br/>diyor, rüyamda bana, <br/>torunum Mehmet Eren;</p>
<p>“bu ne hoş bir söz!” diyorum ben de,<br/>“bu ne doğurgan bir fikir böyle,<br/>ve ne arı duru bir şiir, çocuk!”</p>
<p>diye sözü, her zamanki gibi <br/>şairce ve çocukça abartarak,<br/>uykudan <i>dışarı </i>koşuyorum hemen, </p>
<p>gözümden ve pencereden sıyırıp perdeleri, <br/>rengine bakmak için dışarıda <br/>gerçekten yağan yağmurun. </p>
<p>4 Ocak 2013<br/><br/><b>cahitkoytak@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/cahit-koytak/makale-sofist-2.htm), [web.archive.org (arşiv bağlantısı)](http://web.archive.org/web/20131107152458/http://www.taraf.com.tr/cahit-koytak/makale-sofist-2.htm)
# An Be An      

*Cahit Koytak 15.04.2013*

<div class="yazi"><p>yüzüm camdan olsaydı, çepeçevre kristal, <br/>an be an görürdünüz olan biteni bende;<br/>ve ben sokmak zorunda kalmazdım artık<br/>öyle uluorta her şeyi şiirime.</p>
<p>yine şair olurdum belki, <br/>yine kendi kendime konuşurdum, <br/>ıslık çalardım yolda yürürken,<br/>kedere de, sevince de <br/>biraz sarhoşluk katardım yine,<br/>biraz delilik, biraz çocukluk, türkülerime.</p>
<p>ve artık kendi içimde olanları değil o zaman,<br/>sizin yüzünüzde, gözlerinizde <br/>gördüklerimi geçerdim ajanslara, <br/>siz seyrederken oynanan oyunları an be an<br/>benim camlarla çevrili küçük sahnemde.</p>
<p>4 Ocak 2013</p>
<p>***<br/><br/></p>
<h2>Sol Elle Yazılanlar</h2>
<p>kuyu dolana kadar, dolup taşana kadar bekle,<br/>yeni bir şey yazma, yazmaya çalışma.<br/>daha önce yazdıklarına bakabilirsin,<br/>onların saçlarını tarayabilirsin,<br/>tüylerini yakabilir, yüzlerine bir kat boya<br/>bir kat hüzün daha atabilirsin;</p>
<p>yeni kuyular açma, bu kuyu işini görür; <br/>huş ağacının altında otur <br/>cinlerinin başını okşa, bitlerini ayıkla. <br/>senden de, babandan da yaşlı,<br/>senden de babandan da bizanslı <br/>kargalarla konuş;<br/>süleyman’ın neşidelerini meşk et onlardan.</p>
<p>yalnızlığına kendini ekip çöle çevirme onu,<br/>son çare, tanrıyı ek, onun boncuklu kelimelerini,<br/>göğün ve cazın ırmaklarını geçir içinden</p>
<p>bağa bahçeye çevir onu komşular için,<br/>yolcular için, yoksullar için, <br/>ağaçlarını buda, çitlerini onar,<br/>ama kapısını sök at yalnızlığının.</p>
<p>bol bol uyu kıyısında şu ırmağın, bu ırmağın, <br/>hangisi alıp götürüyorsa rüyalara seni;<br/>ne yap yap rüya gör, bol bol rüya;<br/>rüyalarında yitir kendini.<br/>rüya göremiyorsan, otur şu ağacın <br/>ya da bu ağacın altında, rüya tasarla<br/>hangisinin kökleri göğe uzanıyorsa.</p>
<p>yine de daralırsa için, <br/>yine de sığmazsa kafan evlere, kafelere,<br/>kuyunu sırtına vur kırlara açıl,<br/>dağlara tırman;</p>
<p>yürürken kitap okuma ama,<br/>bir meleğe çarparsın sonra, <br/>bir ağaca, bir taşa, <br/>bir başka ‘yürürken kitap okuyan adam’a,<br/>kurt kuş güler sonra sana<br/>ve okuyup okuyup gülmelerine,<br/>ağlamalarına,</p>
<p>dağa taşa yazı yazmayı bırak, <br/>göğe kuyu kazmayı bırak,<br/>kendi kendine konuşmayı da;<br/>son çare Tanrıyla konuş, <br/>Tanrının rüzgârlara, yağmurlara<br/>ve yalnızlara öğrettiği kelimelerle.</p>
<p>6 Ocak 2013<br/><br/><b>cahitkoytak@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/cahit-koytak/makale-an-be-an.htm), [web.archive.org (arşiv bağlantısı)](http://web.archive.org/web/20131107145426/http://www.taraf.com.tr/cahit-koytak/makale-an-be-an.htm)
# Define Avcısı   

*Cahit Koytak 22.04.2013*

<div class="yazi"><p>yusufun hapishane arkadaşı değilim,<br/>yedi uyuyanlardan da değilim,<br/>define avcısıyım ben, viranelerde yaşlanan;<br/>çekilmeden gömülmüş acılar arıyorum,<br/>kapanmadan unutulmuş yaralar, <br/>bitmeden uyanılmış rüyalar;</p>
<p>kapıyı vurmadan girince ölüm<br/>yastığın altına <i>alelacele</i> sokuluvermiş, <br/>hüzün haritaları, şiir haritaları;<br/>bilincin bodrumuna kilitli<br/>-ya da çatı aralığına aklın- <br/>zincirlik tutkular, gizli delilikler<br/>ve kutsal melankoli;</p>
<p>kendinden tad alamayanlar için<br/>büyük mabedin önüne,<br/>gönlün kapısına bırakılmış <br/>isimsiz markasız benlikler topluyorum <br/>ağırlığından kaldırılamayan, <br/>derinliğinden çürüyen <br/>akıllar, fikirler, eyüpyaraları...</p>
<p>yaşlandım ateş aldım sıra bunlara geldi,<br/>duman salıyorum duman, ciğerlerimden,<br/>edip eylediklerimden, söylediklerimden;<br/>uykum delik deşik <br/>ve karmakarışık kafam,<br/>ama suyum derinlere iniyor hâlâ<br/>ve mağaralarda yankılanıyor sesim;</p>
<p>yaralar bana akıyor, hüzünler bana;<br/>akıyoruz acılar, açlıklar, hep birlikte<br/>yeraltı sarhoşluklarına, <br/>yaşlı çocukluklara, <br/>çok satan iklimlerden, iş yapan mesleklerden <br/>ve cennetin kibar semtlerinden <br/>geçmeyen ırmaklara </p>
<p>ve onların sularıyla <br/>cehennemin yüreğine, dosdoğru...<br/>oradan da, oradan da, yârenler, <br/>ancak cehennemin yüreğinden görünen,<br/>ancak o sıcakta girilen<br/>ebedi birliğe, bütünlüğe,<br/>o Kıyısız Deniz’e.</p>
<p>4 Ocak 2013</p>
<p>***<br/><br/></p>
<h2>Marangoz Dükkânı</h2>
<p>“ben derim ki, bundan böyle biraz da,<br/>şiir sanatı üzerine <br/>bir şeyler yazalım, efendimiz,”<br/>diyor, GüzelSözlerinCini,<br/>“daha büyük, daha parlak, daha yeni,<br/>ve kaydedilmeden geçilmeyecek şeyler...</p>
<p>şimdiye kadar yazdıklarımızı da <br/>bir daha gözden geçirelim,<br/>damıtalım, inceltelim, efendimiz,<br/>öyle ki, karşıdan bakanlara<br/>içlerinde ve arkalarında olanı<br/>göstersinler kolayca.”</p>
<p>ben de ona, “şimdiye kadar yazdığımız<br/>şiirlerin tamamı,<br/>şu ya da bu bakımdan <br/>şiir üstüne değil miydi ki, zaten,<br/>Allah’ın yazdığı, söylediği <br/>şiir üzerine yani” diye soruyorum,</p>
<p>“en iyisi, işin kolayını yapalım biz,<br/>şiir dükkanını kapatalım da, kuzum,<br/>marangoz dükkânı açalım kendimize.<br/>hem, arada, türkü de tuttururuz,<br/>çay demini alasıya<br/>ney de üfleriz ara sıra orada.”</p>
<p>7 Ocak 2013<br/><br/><b><i>İhvan-üs Safa’nın Dönüşü</i> Kitabı<br/><br/></b><b>cahitkoytak@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/cahit-koytak/makale-define-avcisi.htm), [web.archive.org (arşiv bağlantısı)](http://web.archive.org/web/20131107105256/http://www.taraf.com.tr/cahit-koytak/makale-define-avcisi.htm)
# ‘2015 - Ermenilerle Helalleşme’/ Biraz Şairce

*Cahit Koytak 26.04.2013*

<div class="yazi">Bir avuç yezit İttihatçının,<br/>bir cinayet çetesinin torunları olduğumuzu kabul edip de,<br/>onlar adına mı özür ve helalleşme dileyeceğiz?<br/>Yoksa, peygamber ahlakına, yaratılış hukukuna, tevhit<br/>inancına bağlı müminler, hanif seciye sahipleri olarak bizler,<br/>bu canilerle; bu, zulüm ve kıyım sürecinin hiçbir döneminde<br/>aynı yerde ve aynı safta olmadığımız, olmak istemediğimiz hâlde,<br/>aradan hemen hemen bir yüzyıl geçmesine,<br/>suçun büyüklüğünü, korkunçluğunu görmemize<br/>ve suçluları tanımamıza rağmen, işlenen bir suç<br/>ve suçun tescilli failleri yokmuş gibi davrandığımız,<br/>yahut öyle davrananlara ses çıkarmadığımız,<br/>suçluların yargılanması ve ihkak-ı hak için<br/>kılımızı kıpırdatmadığımız için mi helallik isteyeceğiz?<br/>Biz, büyük ailenin, insanlık ailesinin,<br/>aynı evde yaşayan öteki üyeleri olarak,<br/>mazlum ve mağdur kardeşlerimizin<br/>ve onların torunlarının uğradıkları zulmü, sadece onlara değil,<br/>bize, hepimize yapılmış gibi görmekte bunca yıl geciktiğimiz<br/>ve mazlumların, mağdurların haklarını savunmak,<br/>geri almak, kayıplarını tazmin ve telafi etmek yolunda<br/>bunca yıl hiçbir şey yapmadığımız için mi, yoksa?<br/>Lakaydimiz, duyarsızlığımız, körlüğümüz için mi<br/>Ermenilerden helallik dileyeceğiz?<br/>Yoksa, hâlâ onların sürülüp çıkarıldıkları evlerin,<br/>bağların bahçelerin, köylerin üzerinde oturduğumuz<br/>yahut oturulmasına bunca yıl ses çıkarmadığımız için mi?<br/><br/>Peki, bütün bunlar ve başka borçlanmalarımızla<br/>başka duyarsızlıklarımız, başka vefasızlıklarımızla yüzleşerek<br/>büyük ve içten bir helalleşmeyi hak etmek için<br/>onları yurtlarına dönmeye davet edecek kadar<br/>geniş tutabilecek miyiz gönüllerimizi?<br/><br/>Peki, bir büyük helalleşmeyi hak etmek için,<br/>onların, köylerine, evlerine, bağlarına bahçelerine güle oynaya,<br/>sevinç ve güven içinde dönmelerini isteyecek kadar,<br/>bütün unsurlarıyla bunu sağlamaya çalışacak kadar<br/>geniş tutabilecek miyiz yüreklerimizi?<br/>Peki, bir büyük helalleşmeyi hak etmek için,<br/>onlara, “Yeryüzü Allah’ın mülkü ve çok geniş;<br/>yeryüzü Allah’ın ve biz, hepimiz O’nun ailesiyiz;<br/>ev O’nun, dükkân O’nun, bağ bahçe, ekin O’nun<br/>ve sofra, siz, biz, hepimizin;<br/>hepimize yeter yeryüzü ve hepimize ait Anadolu”<br/><br/>diyebilecek kadar geniş tutabilecek miyiz soframızı?<br/><br/>Peki, Ardahan’ın oralardan seslenip sınırın ötesine,<br/>“Bakın, aynı göğün altındayız hepimiz,<br/>aynı bulutlar geçiyor üstümüzden,<br/>aynı yağmurlar ıslatıyor ekinlerimizi ve perçemlerimizi,<br/>aynı gecenin içinde görüyoruz hepimiz düşlerimizi;<br/>öyleyse, yalnızca kapılarımız değil artık,<br/>sınırlarımız da ardına kadar açık size,<br/>bakın, sınırlarımız yok hükmünde,<br/>ve sizi kucaklamak için açılan kollarımız,<br/>dünyanın her yerine, Peru’ya, Arjantin’e, Arizona’ya,<br/>oralardaki diasporalara ulaşacak kadar uzun”<br/>diyebilecek kadar geniş<br/>tutabilecek miyiz kucaklarımızı?<br/><br/>Peki, 2015 yılını, ‘Ermenilerin Eve Dönüş Yılı’<br/>olarak ilan edebilecek; onlar için bütün bir yıl<br/>eve dönüş şenlikleri, eve dönüş ayinleri,<br/>eve dönüş çılgınlıkları yapacak kadar<br/>büyük sevinçler üretebilecek mi yüreklerimiz?<br/><br/>Peki, evin bu yitik oğullarını, yitik kızlarını,<br/>ailenin bu küskün evlatlarını<br/>sadece ana yurtlarındaki evlerine,<br/>buradaki bağlarına bahçelerine değil,<br/>gönüllerimizdeki evlerine,<br/>kollarımız arasında neşvünema bulan<br/>bağlara bahçelere, kardeş dağlara, yaren vadilerine<br/>buyur edebilecek kadar büyük sevgiler,<br/>yeryüzüne sığmayacak kadar büyük dostluklar,<br/>gökleri dolduracak kadar engin ve kanatlı<br/>içtenlik, coşku ve vefa<br/>üretebilecek mi gönüllerimiz?<br/><br/>Peki, biz Müslümanlar, 2015 yılını,<br/>belki yalnızca bizimle Ermeniler için değil,<br/>fakat bütün insanlık için bir milat,<br/>bir eve dönüş, birbirini yeniden keşfetme yılı,<br/>bütün insanlığı, bütün mevcudatı kucaklayan<br/>bir büyük akrabalığı,<br/>o Tanrı soluğunu yeniden soluma yılı olarak<br/>hak etmek için,<br/>Tehcir’de, o günün yezitlerince<br/>yerinden yurdundan edilen, canlarına kıyılan,<br/>yollarda kırılıp gitmelerine çanak tutulan<br/>çocuklar, kadınlar, yaşlılar için,<br/>kirletilen namuslar, yerlerde sürüklenen<br/>insan onuru için,<br/>Kerbela’da canlarına kıyılanlara,<br/><br/>Hasan’a, Hüseyin’e ve onların yakınlarına<br/>ağladığımız kadar ağlayabilecek miyiz?<br/><br/>Peki, 2015 yılı, onların da, evet, Ermeniler’in de,<br/>bir vakit evimiz yangın ve talan yerine dönmüş haldeyken,<br/>Taşnak’tı, Hınçak’tı, fesat çetelerinin,<br/>ailenin öteki oğullarına, kızlarına çektirdiği acılar için<br/>ve şu yakınlarda, Karabağ’da<br/>yerinden yurdundan edilenler, canlarına kıyılanlar için<br/>ve kendi evlerinde şimdi bile tutsak tutulanlar için,<br/>Meryem oğlu İsa’ya ağladıkları kadar ağlayarak<br/>yahut ağlayanları anlamaya çalışarak hak ettikleri,<br/>Tanrı armağanı bir kavuşma yılı, bir şenlik,<br/>bir barışma ve helalleşme yılı olabilecek mi?<br/><br/>23 Nisan 2013<br/><br/><strong>cahitkoytak@gmail.com <br/></strong>
</div>

Kaynak: [taraf.com.tr](http://www.taraf.com.tr/cahit-koytak/makale-2015-ermenilerle-helallesme-biraz-sairce.htm), [web.archive.org (arşiv bağlantısı)](http://web.archive.org/web/20131107125148/http://www.taraf.com.tr/cahit-koytak/makale-2015-ermenilerle-helallesme-biraz-sairce.htm)
# Neşet Ömer Sokak No: 23’te Neler Oluyor?

*Cahit Koytak 29.04.2013*

<div class="yazi"><p>Nerde, nasıl, niçin ve ne zaman        <br/>           neler olursa olsun,<br/>Hayatın tazeleneceği, eskimesinden belli!<br/>Şiirin gençleşip güzelleşeceği,<br/>Bu sırları dökülmüş aynalarda<br/>Yaşlı görünmesinden belli!</p>
<p>Kiraz ağacının, bahar gelince<br/>Yaprak tutacağı, çiçek açacağı<br/>Güzün soyunup dökünmesinden,<br/>Çalıya çırpıya benzemesinden belli!<br/>Baharın geleceği <br/>Kışın bastırmasından belli!</p>
<p>İsa’nın eli değmeden dirilmesi, ölünün, <br/>Çürüyüp toprağa dönüşmesinden,<br/>Ot olmasından, kök tutmasından,<br/>Koynundan çimen çiçek, kurt böcek, <br/>Hayat çıkarmasından belli!</p>
<p>Gidecek olanın yenilenip gelmesi,<br/>Tadında bırakmayı akletmesinden belli;<br/>Kalıcı olduğunu sananınsa <br/>Çürüyüp kokuşması, toz olup savrulması,<br/>Rüzgâra parmak sallamasından, <br/>Dağa diklenmesinden belli;</p>
<p>Panayırda tacirin gayretkeşi,<br/>Ehl-i dine din dersi <i>paralayıp</i><br/>Şakiye cüret satmasından,<br/>Fukaraya yüzünün yarısıyla gülerken, <br/>Yarısını asıp karartmasından<br/>Ve tutturduğu teranenin, üç öğün<i> </i><br/>Tadanın damağında, giderek <i><br/>Saman tadı</i> bırakmasından belli.</p>
<p>Bu dergâhın bir gün kendi kendini <br/>Sigaya çekeceği, yârenler,<br/>Mezardan kalkasıya silkinip aynaya bakacağı,<br/>Kapısını dayayıp ardına kadar,<br/>İçine, sokağın ve meydanın resmini değil,<br/>Gerçekten sokakları, meydanları, <br/>Sonra bütün bir şehri, şehirleri, <br/>Sonra bütün dünyayı alacağı...</p>
<p>Lakin, bunu yapmıyorsa eğer, <i><br/>Üç vakitte</i> bitirim inine döneceği,<br/>Yolu münkire, postu cinlere kaptıracağı...<br/>Nereden mi belliydi, nereden mi, diyeyim:</p>
<p>Postnişini, süslü kanatlarıyla, sözün,<br/>Kendi küçük <i>nefsi</i>nin yaldızlı kafesine <br/>Tıkmasından belliydi,</p>
<p>Ve ihvana, vira şeytan taşlatıp,<br/>Kendi şeytanlarını bazen arka kapıdan,<br/>Bazen halvetin bacasından,<br/>Bazen de atık su kanalından<br/>İçeri almasından belliydi.  </p>
<p>Ve fukara yârenini, <br/>İsterse, karnına taş bağlayıp <br/>Kuyu kazsın kaleminin ucuyla,<br/>Senelerce, ne <i>ivaz-ı telifât,</i><br/>Ne dua, ne iltifat, ne çocukların rızkı deyip,<br/>Lokmasın<i> </i>ve hırkasın bölüşmeyi <br/>Hem din, hem marifet bilmeden<i><br/>Ma-fi üsul-ü- erkân</i> <br/>Teker teker kapıya koymasından<i> </i>belliydi.</p>
<p>4 Eylül 2012<b><i><br/>Yoksullar Ve Siviller İçin Tezler</i> Kitabı<br/><br/></b><b>cahitkoytak@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/cahit-koytak/makale-neset-omer-sokak-no-23-te-neler-oluyor.htm), [web.archive.org (arşiv bağlantısı)](http://web.archive.org/web/20131107112131/http://www.taraf.com.tr/cahit-koytak/makale-neset-omer-sokak-no-23-te-neler-oluyor.htm)
