# Önce edep, önce edep

*Nusret Ezer 03.07.2013*

<div class="yazi"><p>Merhabalar, değerli gazetemizin seçkin okurları... Gazetemiz doğrulardan taraf olmak adına ülkemizde gazeteciliğin korkusuzca ve hesapsız yapılması gerektiğini öğretti. Klasik söylemle yazılamayanları yazdı... Yayın hayatına başladığı günden beridir gazetemizin okuru oldum ve bununla da gurur duydum. Bu haftadan itibaren de inşallah okuru olmaktan gurur duyduğum gazetemizde “<b>Çalışandan Taraf</b>” başlığı altında bu köşede çalışma hayatını ilgilendiren konularda yazılar yazmaya, sizlerden gelen başta emeklilik olmak üzere bütün çalışma hayatını ilgilendiren sorulara cevaplar yazacağım. Burada sadece gazetemizin genel yayın kriterine uygun olarak sadece ve sadece doğruları yazacağım. Kimi kendi adına sosyal güvenlik uzmanı denen şahıslar gibi yalan yanlış haberlerle sizleri yanıltmayacağım, sırf sansasyonel olmak adına boşuna çalışma hayatı ile ilgili gündem oluşturmayacağım ve sırf milletin iş ve sosyal güvenlik hakları üzerine kurulu ticaret için mevcut yönetimlere yalakalık yapmayacak, eski yönetimleri de ahlaksızca yerden yere vurmayacağım... Kısacası bu köşeden sadece ve sadece çalışma hayatındaki haklara nasıl ulaşılacağını anlatıp gördüğüm yalan yanlış haberlerin, insanları kandırarak ondan nemalanmaya çalışanların foyasını ortaya çıkaracağım. </p>
<p>Bu ilk yazımda girişteki belirttiğim kriterlerime uygun olarak sosyal güvenlik uzmanı olarak anılan <b><i>Star</i></b> gazetesi yazarı <b>Resul Kurt</b>’un “<strong>Yetimlerin feryadını Yadigar Başkan duydu</strong><strong>” başlıklı yazısındaki konuyu tartışmak istiyorum. Aslında yazının konusu oldukça manidar. Zira geçen hafta SGK yetimlerle ilgili çok önemli bir düzenleme yaptı. 2013/26 sayılı genelgeye göre </strong>bundan<b> </b>böyle sigortalının/ emeklinin sağlığında bakmakla yükümlü olduğu malul çocuğunun mevcut sağlık kurulu raporu var ise ve malul çocuğun ana/babanın ölümü sonrası yetim aylığı talebinde bulunması hâlinde, raporun hangi tarihte alındığına bakılmaksızın, yetim aylığı bağlanacak ve daha önce malullüğü tesbit edilen yetim çocuklardan yeni bir rapor istenmeyecek. Bu düzenlemeyi yapanın eline koluna sağlık. Çünkü yetimler için gerçekten de önemli bir düzenleme ama <i>Star</i> yazarı konuyu bu şekilde insani yönü ile vermek yerine sırf yeni SGK yönetimine ticari ilişkileri yönünden arayı iyi tutmak uğruna SGK’nın kadın başkanı <b>Yadigar Gökalp İlhan</b>’ı övmekle kalmıyor bir de ondan önceki başkan olan <b>Fatih Acar</b>’ı da yerin dibine sokmaya çalışıyor ve hatta hakaretler yağdırıyor. Fatih Acar’ı tiranlıkla suçluyor, günahkârlığından bahsediyor, yetim hakkına girdiğini belirtiyor. Ben Fatih Acar’ın avukatı değilim kendisi bu yazıdaki hakaretler için gerekli yasal işlemleri yapar veya yapmaz beni ilgilendirmez. Ama şunu da belirtmek gerekir ki Fatih Acar’ın SGK’ya yaptığı hizmetleri sağır sultan bile bilir. Malul çocuklar ile ilgili düzenlemenin yapılması konusunda bile <i>Star</i> yazarının övdüğü <b>Cevdet Ceylan</b>’a (yarın bu kişiler görevden ayrılınca eminim hem Yadigar Gökalp İlhan’a hem de Cevdet Ceylan’a da tiranlaştınız diye yazı yazar...) bizzat talimatı veren Fatih Acar’dır ve hemen sonrasında görevden ayrılması nedeniyle genelgenin yayınlanması Yadigar Hanım’a nasip olmuştur. Fatih Acar vizyoner kişiliği ile SGK’yı devletin en parlak Kurumu hâline getirdi, ondan sonra gelen kişiler hep onun yaptıklarından ve onun projelerinden nemalandılar. ÇSGB Müsteşarı olarak ta bakanlıkta yıllardır çözül(e)meyen konulara el atarak bir bir onları çözmeye başladı. O konulara önümüzdeki haftalarda ayrıca değineceğim. Ayrıca Fatih Acar her zaman diyaloga hazır olmuş, SGK’nın paydaşlarından gelen talepleri yerine getirmiştir. Hatta onu acımasızca eleştiren <i>Star</i>’ın yazarı Resul Kurt’unkiler de dâhil hemen hemen bütün önerilere açık olmuştur. Bu dediklerimi TÜRMOB Başkanı da doğrular... </p>
<p>Bunları daha önce de belirttiğim üzere Fatih Acar’ı savunmak için yazmadım sadece hakkaniyet yerini bulsun, haklı hakkını alsın diye yazdım. Asıl benim üzerinde durmak istediğim; Çalışma ve Sosyal Güvenlik Bakanlığı’nın şu an müsteşarı olan, SGK’daki çok önemli hizmetlerde bulunarak SGK’nın yüzde 75 memnuniyet oranını yakalamasını sağlayan bir bürokrata bu şekilde sırf ticari çıkarları için mevcut yönetimle arasını iyi tutmak adına hakaretler yağdırmak açıkçası etik değil. Fatih Acar’ın bürokratlığını bir kenara koyun üç çocuğu olan bir babaya böyle alenen bir de sosyal güvenlik uzmanı unvanı altında saldırmak doğru değil. İNSAF diyorum...</p>
<p>Bu yazı dolayısıyla çalışma hayatı ile ilgili yazılar yazan birisi olarak gayemiz sadece doğru bilgileri aktarmak olmalıdır. Uzmanlar olarak; elimizdeki feneri yol göstermek için yöneticilerin gidecekleri yola tutmamız gözlerinin içine sokmamız gerekir. Ve sırf çıkar uğruna daha önce kapılarında taklalar atılan yöneticilere bulundukları makamlardan ayrıldıktan sonra hakaretler yağdırmak ise ne uzmanlığa sığar ne de insanlığa... Eleştirirken de överken de edepli olalım... Onun için; <b>Yunus</b>’un dediği gibi “<b><i>Önce edep, önce edep</i></b>”... </p>
<p><b><br/>Sorularınız için...</b></p>
<p>Emeklilikten kıdem tazminatına, sigortalılıktan iş sözleşmelerine kadar bütün Çalışan Haklarınızı şu mail adresine yazabilirsiniz: <br/><br/><br/><b>nusretezer@gmail.com</b></p>
<p><strong></strong> </p>
</div>

Kaynak: [taraf.com.tr](http://www.taraf.com.tr:80/nusret-ezer/makale-once-edep-once-edep.htm), [web.archive.org (arşiv bağlantısı)](http://web.archive.org/web/20130705014405/http://www.taraf.com.tr:80/nusret-ezer/makale-once-edep-once-edep.htm)
# SGK yöneticileri özel hastanelere paralı eğitim verdiler mi

*Nusret Ezer 10.07.2013*

<div class="yazi"><img align="left" alt="SGK yöneticileri özel hastanelere paralı eğitim verdiler mi" border="0" src="http://www.taraf.com.tr/fotoraflar/makaleler/sgk-yoneticileri-ozel-hastanelere-parali-egitim_8189_orijinal.jpg" style="border-right-width:10px; border-color:#FFFFFF"/><p>Geçen haftaki ilk yazım sonrası sizlerden güzel mailler aldım. Genelde övgü dolu maillerdi ama biri ilginçti. Kendisi mailinde İstanbul’da özel bir hastanede yönetici olarak çalıştığını ve maildeki anlatacağı durumdan dolayı ismini yazmadığını belirtmiş. Bu giriş cümlesinden sonra okurumun mailini dikkatlice okudum. </p>
<p><b><br/>SGK yöneticilerinin paralı eğitimi...</b></p>
<p>Maili aynen şu şekilde; “<i>Nusret Bey SGK yöneticilerinin geçen hafta Salı günü (02.07.2013) özel sağlık hastanelerine yapmış olduğu paralı eğitimden bahsetmek istiyorum. Normal bir eğitim gibi algılanabilir ama bu eğitim normal bir eğitim değil. Çünkü eğitimi her ne kadar TİEM adındaki özel bir şirket gerçekleştiriliyor gibi görünse de konuşmacılar; SGK Başkan Yardımcısı <b>Mustafa Kuruca</b>, SGK İstanbul İl Müdürü <b>Murat Göktaş</b>, SGK İstanbul İl Müdür Yardımcısı (Sağlıktan sorumlu) <b>Yunus Yelmen</b>, Cibali SSGM (özel hastanelerden sorumlu) Müdürü <b>Yaşar Rüzgar</b>. Konu ise; ‘2013 SUT Değerlendirilmesi ve MEDULA uygulaması’... Eğitim bedeli kişi başı 400 TL (KDV hariç), ayrıca özel hastaneler telefonla teker teker aranılarak özel olarak davet edildi. Özel telefon davetinin gerekçesi tamamen duygusal!.. Bu davet karşısında eğitim öncesi konuştuğum diğer hastanelerin yöneticilerinde eğer katılmazsak başımıza bir şey gelir endişesi hâkimdi. Hatta bildiğim kadarıyla bazı hastaneler eğitime temsilci göndermeseler dahi sonradan başlarına bir sıkıntı gelmesin diye bilet almışlar. SGK’nın özel hastanelerdeki gücü malum... bunun denetimi var, mutabakatı var, cezası var... esas önemli olan mutabakat ve ödemeler, yani Cibali SSGM alacağımız ödemede mutabakat denilen uygulamada bir kesinti yapsa veya ödememizi çok değil 1 ay geciktirse halimiz perişan olur, kepengi kapatırız. Yani sıkıyorsa gitme durumu var... Hatta sıkı durun; duyduğum kadarıyla Cibali’den bir müdür yardımcısı ve eğitim şirketi yetkilileri hastaneleri arayarak en az iki temsilci gönderin diye yönlendirmiş. Bir nevi bazı hastanelere aba altından sopa gösterilmiş. Ama aba altından sopa göstermeye gerek yok ki, eğitimcilere baksanıza SGK’nın merkezdeki başından taşradaki başına kadar, ilgili il müdür yardımcısından ilgili merkez müdürüne kadar tam kadro oradalar. Özel hastane yöneticisi olarak hepimiz sonradan uğraşmaktansa ver 400’ü, kurtul dedik ve biletlerden aldık. Ne kadar bilet alındı bilmiyorum ama 1000 kişilik salondu. Eğitim 1 gün sürdü ve sadece öğle yemeği ikramı ve ara çay ikramı vardı. Otelci arkadaşlarıma sordum bunun 5 yıldızlı otelde bile azami kişi başı 40-50 TL civarında maliyeti olacağını belirtti. Buna göre kaba bir hesapla 1000 kişi gelmişse toplam ciro 400.000TL yapar, 50.000TL masraf olsa geri kalan tamamen kâr. Tabi eğitimcilere ne kadar verildi bilmiyorum ama babalarının hayrına gelip konuşmamışlardır herhalde. Bir de ne konuşabilirler ki... konu öyle bir günde anlatılacak bir konu değildir. Bu tespitim bile işin maksadının eğitim olmayıp özel hastaneleri ellerindeki güçle yolmak istediklerini ortaya koyuyor. Bu kişiler örneğin akademisyen olsalar, uzman olsalar vs. çok önemli değil de işin bi zatihi uygulayıcıları, bu kısım adamı üzüyor. Ayrıca iyi tezgah var zira bu kadar yolunacak kaz bu kadar tüy olunca bu tip eğitimler daha da devam eder, eminim... Biliyorum uzattım ama şimdi ben şunu sormak istiyorum. SGK’nın aynı zamanda memur olan bu yöneticileri uygulayıcısı oldukları (yani ceza yazıp ceza kaldırdıkları) bir konuda hafta içi mesai gününde para karşılığı (normalde asli görevleri gereği parasız vermeleri gerekir, bunu daha önce yapmıştık) özel hastane yöneticilerine eğitim vermeleri ve biz özel hastane yöneticilerini telefonla arayarak bu eğitim dayatması ile zor durumda bırakmaları doğru mu? Geçen hafta etik, edep dediniz ya alın size edeplik sorular, yazabilirseniz yazın.”</i></p>
<p>Evet, ismini yazmayan okurumuzun sorusu bu... Maili okuduktan sonra yargısız infaz yapmamak için önce internette bir araştırma yaptım ve okurumuzun belirttiği eğitim şirketinin internet sitesinden eğitim bilgilerini aldım. Okurumuzun belirttiği gibi konuşmacıları, konuyu, eğitim bedelini vs. teyit ettim. Daha sonra yine SGK’nın ve İstanbul İl Müdürlüğü’nün internet sitelerinden eğitim ile ilgili görüntüler var mı diye baktım; ne hikmetse her iki siteye de bu eğitim ile ilgili ne bir resim ne de bir haber konulmuş olduğunu gördüm. Bu durum beni işkillendirdi zira <i>www.istanbulsgk.gov.tr</i> adresinde İl Müdürü <b>Murat Göktaş</b>’ın bütün faaliyetleri (neredeyse evdeki hâlleri bile) haber yapılmasına rağmen çok ilginç bu önemli organizasyon atlanmıştı. Daha sonra bazı hastane yöneticisi arkadaşları arayarak eğitimi sordum, hepsi de doğruladı. </p>
<p><b><br/>Gelelim sadede...</b></p>
<p>Hâliyle okurumuzun mailindeki soruları cevaplayacak makam ben değilim. Ama soruları biraz daha ayrıntılandırıp ÇSGB <b>Faruk Çelik</b>’e, SGK Başkanı <b>Yadigar Göklap İlhan</b>’a ve konun teftişlik bir konu olabileceği için Rehberlik Teftiş Başkanı <b>Sıddık Topaloğlu</b>’na sormak istiyorum...</p>
<p><b><br/>1)</b> Bu eğitimin yapıldığı gün adı geçenler bu eğitimle ilgili görevlendirilmişler miydi? Ya da makamdan izinsiz yapılan korsan bir eğitim miydi? </p>
<p><b><br/>a- </b>Eğer görevlendirme sonucu gidilmişse eğitim neden paralı verildi?</p>
<p><b><br/>b- </b>Eğer mesai günü izinsiz korsan gidildiyse Kurum olarak bu konuda bir işlem yapıldı mı? </p>
<p><b><br/>2)</b> Sözkonusu organizasyon karşılığı adı geçenler para aldılar mı? </p>
<p><b><br/>a- </b>Eğer para aldılarsa, bu parayı 657 sayılı Kanun’a göre nasıl aldılar?</p>
<p><b><br/>b- </b>Eğer para almadılarsa; para almadıkları bir organizasyon için neden katılım bedeli KDV hariç 400 TL belirlendi, TİEM denen şirketle nasıl bir bağlantıları var... </p>
<p><b><br/>3)</b> Sözkonusu organizasyon için özel hastane yöneticilerine katılım zorunluluğu ve fazlalığı için telefonla aranılarak baskı uygulandığı doğru mu?</p>
<p><b><br/>4)</b> SGK adına merkez ve taşrada uygulayıcısı olan yöneticilerin normalde asli görevleri gereği parasız bilgilendirme yapmaları gereken uygulama ile ilgili konuları para karşılığı anlatması doğru mu? Bu durum memurun asli olarak yapması gereken işi para karşılığı yapması suçu olan irtikap suçu içinde yer almaz mı?</p>
<p><b><br/>5)</b> 2013 SUT değerlendirilmesi ve MEDULA uygulaması konusu bir günlük eğitimle anlatılabilir mi?</p>
<p>Soruları uzatabiliriz ama bu soruların cevaplanması sözkonusu organizasyon maksadının anlaşılabilmesi, okurumuzun aydınlatılması için yeterli diye düşünüyorum. Bu konuda Bakan <b>Faruk Çelik</b>’in, Başkan <b>Yadigar Göklap İlhan</b>’ın ve Rehberlik Teftiş Başkanı <b>Sıddık Topaloğlu</b>’nun gerekli işlemi yapacağından hiç kuşkum yok. Yoksa benim memurum, benim bürokratım işini bilir mi diyecekler? </p>
<p>Ama yine de bu yazımı okuyan AK parti dâhil CHP’li, MHP’li, BDP’li veya bağımsız bir milletvekilinin TBMM’de soru önergesi olarak ÇSG Bakanı <b>Faruk Çelik</b>’e sormasını bekliyorum. Çünkü iddialar vahim...</p>
<p>Eğer iddialar doğruysa, yani devletin verdiği makamların gücü ile özel hastaneler kaz gibi yolunduysa durum daha da vahim...</p><b>
<p><br/>nusretezer@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/nusret-ezer/makale-sgk-yoneticileri-ozel-hastanelere-parali-egitim.htm), [web.archive.org (arşiv bağlantısı)](http://web.archive.org/web/20130712003219/http://www.taraf.com.tr:80/nusret-ezer/makale-sgk-yoneticileri-ozel-hastanelere-parali-egitim.htm)
# İş sağlığı ve güvenliğinde ne ertelendi, ne ertelenmedi

*Nusret Ezer 17.07.2013*

<div class="yazi"><p>İş Sağlığı ve Güvenliği Genel Müdürü’nün işgüzar tutumu yüzünden Bakan da ikna edilerek apar topar 6331 sayılı Kanun çıkarıldı. Ancak bu işgüzarlık yüzünden zorunlu tutulan iş güvenliği uzmanı, işyeri hekimi ve diğer sağlık personeli görevlendirme yükümlülüğündeki mevcudun yetersizliği bir anda Bakanlığı ve dolayısıyla Bakan’ı zor durumda bıraktı. Ama bunu tahmin etmek için âlim olmaya gerek yok ki. Bakanlık kaynaklarından alınan bilgiye göre, hâlihazırda 892 (A) sınıfı, 552 (B) sınıfı ve 14.305 (C) sınıfı iş güvenliği uzmanı bulunmaktadır. Oysa SGK 2012/ekim ayı istatistiklerinde 1,5 milyondan fazla işyeri ve 12 milyon civarında sigortalı görünmektedir. Bu sayıya sözleşmeli ve kadroluları ile birlikte 2,5 milyonu aşan memurları da kattığımızda, mevcut iş güvenliği uzmanı sayısının, ihtiyacı karşılamaktan fersah fersah uzak olduğu görülmektedir. İşyeri hekimi açısından ise, ülkemizdeki doktor yetersizliği en cahilimizin bile malumu olduğu için rakamlara hiç girmeyeceğim. Kanunda maliyet getiren yükümlülükler iyi hesap edilmediği için bazı uygulamaların ertelenmesi yönünde kamuoyunda baskı oluştu. Hâl böyleyken Bakanlık içinden birileri Sayın Bakan <b>Faruk Çelik</b>’i zor duruma mı düşürmek istiyor? Neyse ki; sonunda Kanun’un bazı hükümleri ertelendi. Ancak bu sefer de neyin ertelenip neyin ertelenmediği muallâk... </p>
<p><b> </b></p>
<p><b><br/>Hangi yükümlülükler ertelendi?</b></p>
<p>Meclis’te kabul edilen torba kanun ile, İSG profesyoneli (işyeri hekimi, iş güvenliği uzmanı ve diğer sağlık personeli) çalıştırma veya bu alanda profesyonel kurumlardan hizmet alma yükümlülüğü; kamu kurumları ile 50’den az çalışanı olan ve az tehlikeli sınıfta yer alan işyerleri için 01.07.2016 tarihine kadar ertelenmiştir. Aynı yükümlülük, 50’den az çalışanı olan tehlikeli ve çok tehlikeli sınıfta yer alan işyerleri için ise 1/1/2014 tarihine kadar, yani sadece beş buçuk ay ertelenmiştir.</p>
<p><b><br/>Hangi yükümlülükler devam ediyor?</b></p>
<p>Bu değişikliğe göre, 50 ve üzeri çalışanı olan “<b>tehlikeli</b>” ve “<b>çok tehlikeli</b>” özel sektör işyerleri için işyeri hekimi, iş güvenliği uzmanı ve diğer sağlık personeli yükümlülüğü hâlen devam etmektedir. Bununla birlikte; </p>
<p>• İşyerinde risk değerlendirmenin yapılması,</p>
<p>• İşçilere mesleki eğitim verilmesi,</p>
<p>• İşyerinde alınan İSG tedbirlerine uyulup uyulmadığını denetleyerek uygunsuzlukları giderme,</p>
<p>• İşyerindeki iş kazaları ile meslek hastalıklarını üç işgünü içinde SGK’na bildirme,</p>
<p>• Ve diğer iş sağlığı ve güvenliği için alınması gereken önlemlerin alınmasına yönelik işlemler devam edecektir. </p><b>
<p><br/>nusretezer@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/nusret-ezer/makale-is-sagligi-ve-guvenliginde-ne-ertelendi-ne.htm), [web.archive.org (arşiv bağlantısı)](http://web.archive.org/web/20130721013532/http://www.taraf.com.tr:80/nusret-ezer/makale-is-sagligi-ve-guvenliginde-ne-ertelendi-ne.htm)
# Erken emeklilikte kim doğruyu söylüyor

*Nusret Ezer 24.07.2013*

<div class="yazi"><img align="left" alt="Erken emeklilikte kim doğruyu söylüyor" border="0" src="http://www.taraf.com.tr/fotoraflar/makaleler/erken-emeklilikte-kim-dogruyu-soyluyor_3309_orijinal.jpg" style="border-right-width:10px; border-color:#FFFFFF"/><p>Ülkemiz neredeyse emekli cenneti. 20 yıl ya da 25 yıl çalışıp 30’lu, 40’lı yaşlarında emekli olup 20 yıl, 30 yıl SGK’dan emekli aylığı alanlar var. Bu tabii gözü oy hırsı bürümüş, seçimi kazanmak için bütün şark kurnazlığına giren, seçmenine bir ev bir araba vaat ettikten sonra yetinmeyip bir de emeklilik vaat eden siyasetçilerin kazığıdır sosyal güvenlik sistemine. Zaten ne olduysa bu vaatten sonra oldu sosyal güvenlik kurumlarına. Kendi kendine yeten, zamanında Türkiye’nin en prestijli kurumları olan sosyal güvenlik kurumlarının aktüeryal dengeleri bozuldu, bütçeleri açık vermeye başladı ve Hazine yardımları ile zar zor ayakta kalmaya başladılar. İstatistiklere göre neredeyse 1,8 çalışanın primi sadece bir emeklinin maaşına zor yetiyor. Buna bir de sağlık harcamalarını eklerseniz 20 yıl prim ödeyene genç yaşında emekli olduktan sonra 30 yıl aylık veren sosyal güvenlik kurumlarının adı “<b>kara delik</b>” oldu çıktı. </p>
<p>Bu çarpık sistemle ilgili ilk defa 1999 yılında çözüm üretilmek istendi ve emeklilik için yaş şartı eklendi ve prim gün sayısı artırıldı. Ancak önceki sigortalılar için haksızlık olmaması amacıyla prim gün sayısındaki artış ve yaş şartı kademeli hâle dönüştürüldü. Bu değişiklik sonrası bilhassa yaş şartı genç yaşta emeklilik hayalleri kuran vatandaşı üzdü. Şimdilerde seçimler yaklaştıkça bu şekilde emeklilikte yaşa takılanlar kendilerine kolay emeklilik, erken emeklilik yolunun açılmasını istiyorlar. Bu konuda imza kampanyası düzenleniyor, açlık eylemleri yapılıyor vs. Bu talebi gören bazı gazeteciler de rant elde etmek için “<b>bakanlıkta erken emeklilikle ilgili çalışma var... yaştan indirim yolda... vs.</b>” gibi uyduruk haberlerle hem vatandaşları hem de bu işten nemalanmak isteyenleri kandırıyorlar. ÇSGB Bakanı Sayın <b>Faruk Çelik</b> üç-dört defa böyle bir çalışmanın olmadığını, bunun SGK’yı iflas ettireceğini belirtti. Buna ek olarak da gerek Maliye Bakanı Sayın <b>Mehmet Şimşek</b> ve Başbakan Yardımcısı Sayın <b>Ali Babacan</b> da hükümet olarak bu konuya olumsuz yaklaştıklarını belirttiler. Ama, tüm bu açıklamalara rağmen hâlâ vatandaşı kandırmak için ısrarlı bir şekilde, inatla yazılar yazan, haberler yapan ve açıklamalarda bulunanların acaba bir bildikleri mi var diye düşünüyorum.</p>
<p>Bu sebepten kimin doğru söylediğini bir türlü anlayamıyorum.</p>
<p>***</p>
<p><b><br/>Casusluk dosyasında adı geçen SGK yöneticileri hâlâ görevlerinde (mi)</b></p>
<p>İki hafta önce yazdığım “<b>SGK yöneticileri özel hastanelere paralı eğitim verdiler mi</b>” başlıklı yazımla ilgili siz okurlarımdan çok fazla e-posta aldım. Sizlerden gelen e postalarda bu yazıyı yazmakta geç kaldığım vurgulanarak, Kurum’da bu konuyla ilgili bir gelişme olup olmadığı sorulmakta. Ve bazı e-postalarda da mevcut yönetim hakkında karalamada bulunduğumu belirten eleştiriler de vardı. Öncelikle Kurum’da konu ile ilgili nasıl bir işlem yapıldığı hakkında bir bilgim yok, biz üzerimize düşeni yaptık ve konuyu yetkililere aktardık. Artık yetkililer üzerlerine düşeni yaparlar, yapmazlar onu ayrı tartışırız. Bununla birlikte; iddia edildiği gibi ben kesinlikle bir karalama amacı içinde bu yazıyı kaleme almadım. Zira karalama iftira yolu ile olur. Ben tamamen bilgiye dayalı yazılar yazarım. Önceki haftaki yazdığım yazı da; bilgiye dayalı ve kamuoyunun aydınlatılması için kimseyi yaftalamayan, taraflara söz hakkı tanıyan bir yazıydı. Bu haftaki yazımda da size en az bu iddialar kadar vahim başka bir konu hakkındaki iddialardan bahsetmek istiyorum. </p>
<p>Artık herkesin malumu oldu ki ülkemizde karanlık güçler hiç boş durmuyor. Neredeyse her gün yeni çeteler, şebekeler ortaya çıkıyor. Organizelerin gayeleri aynı ama kullanılan piyonlar farklı. Bu organizelerden biri de, kamuoyunda “<b>askerî casusluk</b>” olarak bilinen ve İzmir’de Emniyet’e gelen bir maille başlatılmış savcılık soruşturması. </p>
<p>Savcı soruşturmasının ardından İzmir’de açılan “<b>askerî casusluk</b>” davası kapsamında “<b>devletin güvenliğine ilişkin bilgileri temin etmek ve sızdırmak</b>” iddiasıyla hakkında soruşturma başlatılan 500’e yakın bürokrat da var. Bunlar hemen hemen bütün kurumlarda çalışan bürokratlar. Bu kişilerin kadın, para vs. gibi zaafları kullanarak çeteye bulundukları kurum ile pasif ajanlık bilgileri sızdırdıkları iddia olunmuştur. Bu şekilde yöneticisi oldukları kurumlarının veri ambarlarını, network bilgilerini, kurumsal imkânlarla ulaşılan üçüncü kişilerin bilgilerini çete üyelerine götürdükleri üzerinde durulmaktadır. Belirttiğim üzere bu şebeke, çete bilhassa kadınları kullanarak bürokratları ağlarına düşürmektedir. Ne yazık ki bu çetenin ağına düşmüş yaklaşık 25 SGK bürokratı, müfettiş, şube müdürü vs. bulunmaktadır. Bunların bazıları SGK’da hâlâ daire başkanı, şube müdürü, il müdürü vs. olarak görev yapmaktadır. Aslında birçok kurum iddianamede adı geçenleri hem kurumsal imaj, hem de özel önlem almak maksadıyla dava sonuçlanıncaya kadar görevlerinden aldılar. Örneğin son olarak yine Çalışma ve Sosyal Güvenlik Bakanlığı’nda İŞKUR Genel Müdürü geçenlerde sırf bu sebepten üç il müdürünü görevden aldı. Tabii ki evrensel hukuk kuralı gereği suç ispat edilene kadar zanlı masumdur. Ancak isnat edilen suç bireysel suç olmayıp devlete karşı işlenen suç niteliğinde ise devlet prensipleri gereği zanlı olarak belirlenen ve hâlâ devleti yönetecek koltukta oturanın da görevden alınması gerekir. Bu sebeple; iddianamede adı geçenlerin en azından dava sonuçlanıncaya kadar, üzerlerindeki şaibe kalkıncaya kadar görevlerinden alınmaları (ayrılmaları) gerekir diye düşünüyorum.</p><b>
<p><br/>nusretezer@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/nusret-ezer/makale-erken-emeklilikte-kim-dogruyu-soyluyor.htm), [web.archive.org (arşiv bağlantısı)](http://web.archive.org/web/20130726012736/http://www.taraf.com.tr:80/nusret-ezer/makale-erken-emeklilikte-kim-dogruyu-soyluyor.htm)
# Çifte emeklilik safsatasına kanmayın

*Nusret Ezer 31.07.2013*

<div class="yazi"><img align="left" alt="Çifte emeklilik safsatasına kanmayın" border="0" src="http://www.taraf.com.tr/fotoraflar/makaleler/cifte-emeklilik-safsatasina-kanmayin_9858_orijinal.jpg" style="border-right-width:10px; border-color:#FFFFFF"/><p>Okurumuz <b>Orhan Can</b> Bey “<b><i>Hem SSK sigortalılığım var hem de Bağ-Kur sigortalılığım var,</i></b>” diyor ve “<b><i>SSK’dan emekli olacak şekilde şartları sağladım ve SSK’dan emekli olacağım, aynı şekilde Bağ-Kur sigortalılık sürelerimi de tamamlasam SGK’dan, bana hem SSK emekliliği hem de Bağ-Kur emekliliği şeklinde çifte emekli aylığı bağlanır mı</i></b>” diye soruyor... Soru biraz karışık gelebilir ama Orhan Bey bu soruyu sormaktaki gayesinin zaman zaman böyle <b>çifte emeklilik</b> açıklaması olduğunu belirtiyor. Hemen belirteyim ki <b>SGK’da çifte emeklilik konusu tam bir safsata</b>. Çünkü <b>sosyal güvenliğin tekliği ilkesi evrensel bir ilkedir</b>. Yani sigortalı birden fazla sigortalılığı gerektirecek şekilde çalışsa bile sadece bir sigortalılık statüsü ile sigortalı olur. Bu sosyal güvenlik sisteminin en temel kurallarından biridir. Bu şekilde sigortalılıkla ilgili gerekli şartları sağlayan kişiye de yine SGK tarafından emekliliği hak ettiği sigortalılığa göre (başka sigortalılıkları varsa hizmet birleştirmesi yapılarak) de <b>tek emekli aylığı bağlanır</b>. Ama okurumuzun da belirttiği gibi bazen en basit kuralı bile yok sayacak şekilde “<b>SGK’dan çifte emeklilik hakkı</b>” diye bir açıklamalar yapılıyor. Bunun üzerinde uzun süre konuşuldu, yazıldı. Ama SGK’dan aynı anda iki emeklilik (sigortalının kendisine iki uzun vadeli sigorta koluna haiz aylık bağlama) imkânı olmayacağından sonra konu tamamlayıcı sigortalılık yönüne kaydırıldı ve hâlâ uygulanmakta olan <b>Bireysel Emeklilik Sistemi </b>(<b>BES</b>) ile irtibatlandırıldı. Buradaki kasıt bu açıklamayı yapanların yaptıkları açıklamanın altını doldurma telaşıydı. Ki zaten ileriki süreçte görüldüğü üzere öyle SGK tarafından BES’i tamamlayacak şekilde bir sigortalılık uygulaması, teşviki falan da olmadı. </p>
<p><b> </b></p>
<p><b><br/>BES ve ÖSS üzerindeki sigorta primleri kaldırılsın...</b></p>
<p>Hatta bırakın BES’i destekleyecek, teşvik edecek bir uygulamayı, 4/a sigortalılara işverenleri tarafından yapılan BES veya Özel Sağlık Sigortası (ÖSS) primlerinin brüt asgari ücretin yüzde 30’nun üstüne tekabül eden ödemeleri de sigorta primine esas kazanç olarak değerlendirmekte. Bu da ayrı bir saçmalık hem devlet olarak BES’i destekleme projeleri yapılıyor, yüzde 25’e kadar devlet tarafından katkı sağlanıyor hem de işçisine BES veya ÖSS yapan işverenin ilgili sigorta şirketine işçisi adına ödediği primlerden ekstra bir de SGK adına prim kesiliyor. Yani özel sigorta kuruluşuna ödenen özel sigorta priminden bir de sosyal sigorta primi kesiliyor. Eğer gerçekten kişilerin SGK’dan aldığı aylık haricinde bir de BES’ten aylık alması amaçlanıyorsa, devlet eliyle BES veya ÖSS desteklenmesi isteniyorsa 5510 sayılı Kanun’un 81. maddesi gereği BES ve ÖSS primleri üzerinden kesilen sigorta primi uygulamasının kaldırılması gerekir. </p>
<p><b> </b></p>
<p><b><br/>***</b></p>
<p><b> </b></p>
<p><b><br/>Konya Çalışma ve İş-Kur İl Müdürlüğü PTT’den ihtarname gönderileceğini bilmiyor mu? </b></p>
<p>Okurumuz <b>Sedat Koç</b> gönderdiği e-postada Konya Çalışma ve İş-Kur İl Müdürlüğü ile yaşadığı bir sorunu anlatmış. Kendisi özel bir firmanın insan kaynakları sorumlusu olarak çalışmaktaymış. İşyerinde bir işçileri kendilerine bilgi vermeden üç gün art arda işe gelmediği için kendilerinin de durumu tesbit eden tutanağı ve işçinin herhangi bir mazereti olmaması hâlinde bu sebepten iş akdinin feshedileceğini bildiren ihtarı PTT kanalıyla işçiye tebliğ etmişler. İşçi de geri dönüş yapmadığı için sözleşmesini feshetmişler. Ancak işçi sözkonusu tebliğden sonra Konya Çalışma ve İş-Kur İl Müdürlüğü’ne kendilerini şikâyet etmiş ve işverenle herhangi bir görüşme yapmadan işçiyi haklı bularak işçinin ihbar tazminatı almasına karar vermişler. Sedat Bey kendisi müdürlüğü aradığında yetkili memur PTT kanalıyla yapılan fesih tebliğin geçerli olmadığını, bu feshin geçerli olması için noter aracılığıyla yapılması gerektiğini belirtmiş. Buna itiraz etmesine rağmen de çözüm üretememiş. Sedat Bey e-postasının sonunda PTT kanalıyla yapılan ihtarın geçerli olup olmayacağını soruyor. </p>
<p><b><br/>İhtarname PTT’den de olur noterden de...</b></p>
<p>Aslında sorunun cevabı açık yapılacak olan tebliğin hukuki açıdan resmiyet oluşturması (tarih ve sayı belirlenmesi) için ihtarname işçinin kendisine doğrudan yapılacağı gibi PTT veya noter aracılığıyla da yapılabilir. PTT’den yapılan ihtarnamenin geçerli olmayacağı gibi bir durum sözkonusu değildir. Konu bu kadar açıkken Konya Çalışma ve İş-Kur İl Müdürlüğü’nün takındığı iddia edilen tavır ise “<b>ben yaptım oldu</b>” mantığıdır. Ama bu mantık gereksiz bürokrasiyi oluşturur. SGK gibi, Çalışma ve İş-Kur gibi işçinin hakları üzerine faaliyette ve hizmette bulunan kamu kurumları tabii ki işçinin hakkı korunmalıdır. Ama hakkaniyet çerçevesinde davranılarak işverenin de haklı tarafı olması hâlinde bunun gözden kaçırılmaması gerekir. Sonuçta işçi çalıştıran, istihdam oluşturan ve hukuk kuralları çerçevesinde devlete karşı vazifesini bihakkın yerine getirmeye çalışan işverenlerin de devlete küstürülmemesi gerekir.</p><b>
<p><br/>nusretezer@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/nusret-ezer/makale-cifte-emeklilik-safsatasina-kanmayin.htm), [web.archive.org (arşiv bağlantısı)](http://web.archive.org/web/20130801172452/http://www.taraf.com.tr:80/nusret-ezer/makale-cifte-emeklilik-safsatasina-kanmayin.htm)
# Kayıtdışı istihdamla mücadelede alternatif model

*Nusret Ezer 14.08.2013*

<div class="yazi"><img align="left" alt="Kayıtdışı istihdamla mücadelede alternatif model" border="0" src="http://www.taraf.com.tr/fotoraflar/makaleler/kayitdisi-istihdamla-mucadelede-alternatif-model_4843_orijinal.jpg" style="border-right-width:10px; border-color:#FFFFFF"/><p>Bayram öncesi ülkemizde yine sıcak günler yaşandı. Hatırlarsanız önce Maliye denetim elemanlarınca <b>Koç Grubu</b>’na bağlı şirketlerde incelemeler yapıldı, daha sonra da asrın davası olarak nitelendirilen <b>Ergenekon</b> davasının kararları açıklandı. Türkiye için ağustos ayı idari ve yargı imtihanı oldu denebilir. Bu süreçte maliyecilerin yaptığı kayıtdışı denetim ve Ergenekon’un önemli figürlerinden <b>Tuncay Özkan</b> bana yıllar önce 2003 yılında şimdiki Koza Grubu’nun elinde olan <b>Kanaltürk</b>’ün sahibi iken Kanaltürk’te yapılan incelemeyi hatırlattı. Yine o zaman da Maliye Gelirler Kontrolörü güzel bir teftiş yapmış, kayıtdışılığı tesbit etmiş ve çok ciddi cezalar çıkarmıştı. O dönemde yanlış hatırlamıyorsam Kanaltürk denetiminde sosyal sigorta yönünden bir de şimdilerde SGK’da yöneticilik yapan bir sigorta müfettişi de denetim yapmış ama ne hikmetse hiçbir şey bulamamıştı. Artık bulamama gerekçesini bilmiyorum... Gerçekten Kanaltürk sigorta mevzuatı yönünden iyi durumda mıydı ve ondan mı bulunamamıştı, yoksa denetimi yapan sigorta müfettişi Gelirler Kontrolörü kadar cesur davranmayıp camiayı! karşısına almamak için denetimi çay muhabbetine mi tercih etti, yoksa o müfettişin akrabası olan özel görevli kişi  ki şimdi o da Ergenekon’dan hüküm yedi , müfettişe telkinde mi bulundu bilmiyorum. Ama dediğim gibi Maliye’nin tesbitleri neticesinde yine o zamanda ülkenin gündemini değiştirtecek şekilde bulduğu kayıtdışılığa rağmen sigorta yönünden hiçbir kayıtdışılık çıkmamıştı. Peki, Maliye kayıtdışılıkla mücadelede Türkiye’nin gündemini sarsarken SGK bu konuda neden pasif. </p>
<p>Belki konuya Maliyecilerin baktığı gibi bakıp SGK’da kayıtdışı dediğin insan, bu insanı bulup primlerini aldın mı SGK’da kayıtdışılık kalmaz diyebilirsiniz ama ne yazık ki bu o kadar kolay değil. Zira SGK ve TÜİK verilerine göre kayıtdışı istihdam oranı yaklaşık yüzde 38 seviyesinde, yani istihdam edilen 25 milyon 953 bin kişiden 9 milyon 829 bini kayıtdışı. Aslında SGK son üç-dört yıldır SGK ile mücadelede (KADİM Daire Başkanı’nın deyimiyle) kayıtdışı istihdamla mücadele için radarlar geliştirdi. Bu radarlarla bütün kamu kurumlarından gelen bilgilerle sorunu çözmeye çalışıyor. Örneğin; portör muayenesine giden çalışanın bilgileri hastane tarafından, özel güvenlik işinde çalışanın bilgileri Emniyet tarafından vs. KADİM servisine gönderiliyor ve bu şekilde kamu kurum ve kuruluşlarından elde edilen bilgiler çerçevesinde ciddi cezalarla işverenler cezalandırılarak kayıtdışı istihdamla ilgili önlemler alınıyor. </p>
<p>Bazı müvekkil işyerlerinden biliyorum, bu hususta çok duyarlılar. Çünkü bu şekilde yedikleri cezaları çoğu kez yargı yoluyla da çözme imkânımız olmuyor. Bu biçimde diğer kamu kurum ve kuruluşlarının kullanılması mantıklı bir çözüm. Yine ihale ve özel bina inşaatlarında uyguladığı asgari işçilik değerlendirmeleri de kayıtdışı istihdamla mücadele için etkin bir yol. </p>
<p>Bunların haricinde; SGK’nın kayıtdışılıkla mücadelede uyguladığı diğer yöntem: denetim. Mevcut sistemde sosyal güvenlik denetmenlerine çok iş düşüyor. Zira geçen haftaki yazımda da belirttiğim üzere sosyal güvenlik denetmenlerinin kuruluş gayesi kayıtdışı istihdamla mücadeleydi ama yine belirttiğim üzere neredeyse kurumdaki bütün angarya işleri denetmenlerin üstlerine yıkıldı. Geçen haftaki yazımdan dolayı denetmenler bana kızdılar ama benim ifade etmek istediğim asıl hususu buydu. Yani kayıtdışı istihdamla mücadeledeki aktiflikleri diğer konuların denetimleri yüzünden (örneğin iş kazası, hastalık, muvazaalı boşanma, muhakkiklik vs. gibi konularla) sulandırılmakta. Bu sebeple <b>Alo-170</b>’e gelen ihbarlara çoğu kez vaktinde yetişememekteler. Kayıtdışı istihdamla mücadelede kurumda müfettişler de görev alıyorlar. Ancak SGK müfettişleri de diğer bütün müfettişler kadar o kadar allame-i cihan! ki, kurumlarıyla ilgili her konuda teftiş yapıyorlar. Bu, aslında müfettişliğin yanlış kurgulanmasındaki genel sorun. SGK Müfettişi sağlık harcamalarından tutun eczane ödemelerine kadar ünite teftişlerinden 4483 soruşturmalarına asgari işçilik incelemelerine kadar birçok konuda tıbbi, teknik, sosyal, hukuk vs. soruşturma yapabiliyorlar. Ve hemen hemen hepsi de genelde de Doğu illerindeki turnelerde tıbbi olarak doktorların, profların imzaladığı sağlık harcamalarının yine SUT denen ve içi tıbbi bilgilerle dolu tebliğe göre inceleme içinde boğulmuş durumdalar. Geriye kalanlar da sektörel asgari işçilik incelemeleriyle meşgul. Bu ise çoğu kez seçilen sektörlerin marjinal sektör olarak seçilmeleri yüzünden caydırıcılıktan uzak kalıyor. Ayrıca sektörel asgari işçilik incelemeleri kayıtlı işverenlerin kayıtlı olmayan çalışanları bulmaya dönük olduğundan tam anlamıyla kayıtdışı istihdamla mücadele edilememiş oluyor. </p>
<p><b><br/>ALTERNATİF MODEL...</b></p>
<p>Genel olarak kayıtdışı istihdamla ilgili mücadelede SGK’nın yöntemleri bunlar. Daha önce de belirttiğim üzere en etkili olanı KADİM servisinin yaptığı kontroller, çünkü sistematik bir değerlendirme yapılıyor. Kurum denetmenlerinin işyerinde yaptıkları denetimlerde etkili ancak 75 milyonun yaşadığı bir ülkede dükkân dükkân, fabrika fabrika işyeri gezip denetim yapmak çok zor. Zira İSTOÇ’ta, OSTİM’de, GOSB’da vs. içinde onlarca, yüzlere dükkânın, atölyenin, fabrikanın olduğu organize sanayi sitelerinde ve büyük şehir merkezlerinde denetim yapmak çok da caydırı olamaz. Ama yine de denetim olmalı çünkü ne olursa olsun mücadelede polisiye denetim gerekli. Ama mücadele için daha etkin bir mekanizma, sistem geliştirilebilir. Bu konuda aslında GSS verileri bile Kurum’a yol gösterebilir. 1.1.2012 tarihinden beri zorunlu olarak uygulanan GSS’de gelir durumuna göre yaklaşık 11 milyon kişi GSS’li oldu. Yani bu kişiler herhangi bir sosyal güvencesi olmayan, Kurum’dan aylık, gelir almayan veya diğer statülerde sağlık güvencesi olmayan kişiler. Bu kişileri dört-beş kişilik bakmakla yükümlü aileler yönünden düşünsek yaklaşık iki-üç milyon aile reisi, GSS sigortalısı karşımıza çıkar. Yani bu rakam bile Kurum için elinde verisi olan ve sosyal güvencesinin olmadığı bilinen kişiler. Bunların gelir testleri sosyal yardımlaşma vakıfları tarafından yapıldığı için elde mevcut gelir-gider verileri de mevcut. Bu veriler çerçevesinde sadece bunlarla ilgili tesbit yapılsa yani bu kişiler gerçekten çalışmayan yardımlarla geçinen kişi olup olmadığı yönünde değerlendirme yapılsa bile ciddi bir kayıt sağlanır. SGK verileri kullanmak zorunda yine, tüm nüfusun nasıl SPAS denen sistemle sağlık yönünden müstahak olup olmadığı kontrol ediliyorsa ve ona göre sağlık provizyonu alıyorsa kayıtdışılık da bu sistem üzerinden TC kimlik numarasına göre sosyal güvencesi olmayanları ayıracak bir sistemle kontrol edilebilir. Bu kontrolleri yapmak şimdiki teknolojik imkânlar açısından kolay bence...</p><b>
<p><br/>nusretezer@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/nusret-ezer/makale-kayitdisi-istihdamla-mucadelede-alternatif-model.htm), [web.archive.org (arşiv bağlantısı)](http://web.archive.org/web/20130816030318/http://www.taraf.com.tr:80/nusret-ezer/makale-kayitdisi-istihdamla-mucadelede-alternatif-model.htm)
# Müfettişlerin tartışması büyüyor

*Nusret Ezer 21.08.2013*

<div class="yazi"><img align="left" alt="Müfettişlerin tartışması büyüyor" border="0" src="http://www.taraf.com.tr/fotoraflar/makaleler/mufettislerin-tartismasi-buyuyor_5873_orijinal.jpg" style="border-right-width:10px; border-color:#FFFFFF"/><p>Birkaç haftadır bir soruşturma dolayısıyla İstanbul İş Teftiş Grubu’na gidip geliyorum. Taşınma sürecinde oldukları için işler birbirine girmiş durumda. Biraz da iş müfettişlerini iş güvenliği uzmanlığı telaşı sarmış durumda. Malum teknik iş müfettişlerine sağlanan doğrudan iş güvenliği uzmanı olma hakkı torba kanunla SGK müfettişleri ve sosyal iş müfettişlerine de sağlandı. Hemen hemen bütün kıdemli müfettiş “<b>üstatlar</b>” iş güvenliği uzmanı olmaları için gerekli yönetmelik değişikliğini dört gözle bekler olmuşlar. Zira, soruşturmayı yapan sosyal iş müfettişine “<b>ne oldu sizin iş güvenliği uzmanlığı, A’mı, B’mi yoksa C’mi</b>” verecekler diye soracak oldum, iş müfettişi tabii ki kendilerine teknik iş müfettişlerinde olduğu gibi “<b>A</b>” sertifika verilmesi gerektiğini söyledi. Gerekçesi ise 6331 sayılı Kanun’da değişiklik yapan kanunda müfettişin sosyal ve teknik olarak ayrılmadığı... </p>
<p>Ayrıca sosyal iş müfettişlerinin bakanlık bünyesinde yapılan iş kazası ve meslek hastalığı soruşturmalarının yüzde 70’ini yaptığını, çok tehlikeli sınıftan tutun da az tehlikeliye kadar yüzlerce işyeri teftişi yaptıklarını, A unvanlı iş güvenliği uzmanının hazırladığı rapor ve analizleri denetlediklerini belirtiyor. Bunun için de yönetmelikte sosyal-teknik diye bir ayrımcılık yapılması durumunda yönetmeliğin Danıştay’dan döneceğini iddia ediyor. </p>
<p>Ancak bakanlıktan öğrendiği kadarıyla bazı teknik müfettişlerin bu konuda sorun çıkardığını, A sertifika verilmemesi için uğraştıklarını, hatta teknik iş müfettişlerinin sosyal iş müfettişlerini müfettiş olarak saymadığını söylüyor. Peki, neden böyle bir tavır olduğunu sorduğumda; teknik iş müfettişlerin iş sağlığı ve güvenliği konusunun tamamen teknik bir konu olduğunu iddia etmelerinden kaynaklandığını belirtiyor. Konuştuğum müfettişe göre ise, bu konu teknik olduğu kadar hukuki bir konu, zira iş sağlığı ve güvenliği uygulaması hukuki disiplinlerarası bir uygulama. Yani bunu uygulayacak müfettişin teknik bilgiler haricinde iyi derecede iş kanunu, borçlar kanunu, sosyal güvenlik kanunu, ceza kanunu vs. bilmesi gerekiyor. Ve aslında bu açıdan bakarsanız iş sağlığı ve güvenliğinin sadece alınması gereken teknik önlemler olmadığını, bunun yanında risk sonucu oluşacak iş kazası ve meslek hastalığının kanunlara göre doğru yorumlanması gereken sosyal bir konu olduğunu ekliyor. “<i>Hatta geçen senek <b>Esenyurt</b>’ta bir şantiyede çadır yanması sonucu 11 işçinin ölmesi ile sonuçlanan iş kazasında teknik iş müfettişleri konuyu sadece teknik boyutta değerlendirdikleri için yazdıkları yarım sayfalık rapor basit, içeriksiz olmuş ve Bakan Bey’e sunulamamıştı</i>” diyor. </p>
<p>“<b>Peki, ya SGK müfettişlerinin durumu nedir</b>” diye soruyorum sosyal iş müfettişine, kendisi “<i>onların durumunu bilmiyorum</i>” diyor ama geçen sene iş teftiş kurulu ile SGK teftiş kurulunun birleşecek olduğunu ama SGK müfettişlerinin birleşmeye yanaşmadığını, herhâlde birleşmekten çekindiklerini belirtiyor. Kendisi SGK teftişini “<b>birleşmiş müfettişler kurulu</b>” olarak adlandırıyor, “<i>zira içlerinde SSK’sı var, Bağ-Kur’u var, Emekli Sandığı var, bankalardan gelenler var</i>” diyor ve hâlâ da kendi aralarındaki çekişmenin bitmediğini söylüyor. </p>
<p>Söylediklerinin doğru olup olmadığını anlamak için bakanlık içinden tanıdığım birkaç bürokratla görüştüğümde gerçekten iş kazaları soruşturmalarının genelde sosyal iş müfettişleri tarafından yapıldığını öğrendim. Bakalım çalışma hayatının düzenlenmesinden sorumlu olan müfettişler kendi aralarındaki çekişmeleri bırakıp iş sağlığı ve güvenliği ile ilgili üzerlerine düşen rollerini iyi oynayabilecek mi? </p><b>
<p><br/>nusretezer@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/nusret-ezer/makale-mufettislerin-tartismasi-buyuyor.htm), [web.archive.org (arşiv bağlantısı)](http://web.archive.org/web/20130823022856/http://www.taraf.com.tr:80/nusret-ezer/makale-mufettislerin-tartismasi-buyuyor.htm)
# Ufukta prim affı var mı

*Nusret Ezer 28.08.2013*

<div class="yazi"><img align="left" alt="Ufukta prim affı var mı" border="0" src="http://www.taraf.com.tr/fotoraflar/makaleler/ufukta-prim-affi-var-mi_4595_orijinal.jpg" style="border-right-width:10px; border-color:#FFFFFF"/><p>Bir okurumuz gönderdiği e- postada şöyle diyor: “<i>Nusret Bey bir mali müşavir olarak (...) size bir mükellefimin sorununu aktarmak istiyorum. Mükellefim farklı sektörlerde büyümek isteyen bir işadamı. Kendisi tekstil sektöründe mevcut markalaşmış bir işyerini tamamen devraldı. İşyeri piyasada bilinen bir işyeri ama şu an için ekonomik yönden kötü durumda oldukları için böyle bir devri yapmak zorunda kaldılar. Kamu ve özel kurumlara borçları var. Tabii ki SGK’ya da borcu var. İşçilerin sigorta primleri ekonomik bunalıma girdikleri günden itibaren ödenmemiş. Asıl borç yaklaşık dört yüz bin lira, faiziyle beraber borç yaklaşık yedi yüz bin civarında. Devir sonrası mükellefim olan yeni işveren borçları tamamen ödeyip bir an evvel kaliteli bir sistem kurmak istedi. Bunun için ilgili merkezle görüştük kendilerine biz bu borçtan kurtulmak istiyoruz, bu sebeple borcu tek seferde taksitlendirmeden ödesek bize peşin ödeme indirimi yapabilir misiniz diye teklifte bulunduk. Görevli memur böyle bir indirimin olmadığını, borcun asıl borç ve feri borçları ile birlikte tamamın ödenmesi gerektiğini, bunun istenirse taksitlendirme yapılabileceğini belirtti. Biz bunun üzerine merkez müdürü ile görüştük, ne yazık ki merkez müdürü de memurun söylediğini teyit etti. Ve böyle bir durumun ancak özel aflarla olabileceğini söyledi. Müdüre böyle bir ‘af’ olma ihtimali var mı diye sorduk ama kendisinin olup olmayacağı hakkında bilgisinin olmadığını belirtti. Şimdi ben sıradışı bilgilerin ve yorumların sahibi olan size şunu sormak istiyorum. Bu şekilde mükellefim gibi <b>kamuya tek seferde borcunu ödemek isteyenlere özel bankaların kredi borçlularına yaptığı gibi peşin ödeme indirimi yapılamaz mı?</b> Ya da illa ki Meclis’teki büyüklerimizin ağalığından medet umup affı mı beklememiz gerekir alacağına karşı kamunun uyguladığı bu tefeci anlayıştan doğan borçtan kurtulmamız için? Saygılar...</i>”</p>
<p><b><br/>KAMU, ALACAKLARINA KARŞI TEFECİ GİBİ... </b></p>
<p>Kamu hukuku içinde vergi ödemek, çalıştırdığı işçisinin sigorta primlerini ödemek önemli görevlerden. Bazen bunların yerine getirilmesi bilerek veya bilmeyerek, isteyerek veya istemeyerek ilgilileri tarafından aksatılabiliyor. Bu durumda da borca ilk ay hemen gecikme zammı ve gecikme cezası uygulanıyor sonra da bu şekilde şişen borç her ay faizlerle patlatıncaya kadar şiştikçe şişiriliyor. Okurumuzun belirttiği gibi uygulanan ceza, zam ve faizlerle borç miktarı asıl borcun iki katını buluyor ve geçiyor. Hâl böyle olunca da artık borçlu da ödeme imkânı kalmadığı düşüncesiyle tamamen ödemekten kaçınıyor. Bunun için de neredeyse düzenli olarak ülkemizde her üç yılda bir kamu alacaklarına aflar çıkarılıyor. Adına da her seferinde “<b>beyaz sayfa</b>” deniyor. Hatırlanacağı üzere en son beyaz sayfalık af 1.3.2011’de yasalaşan 6111 sayılı Kanun’la çıkarılmıştı. Bu af Cumhuriyet tarihinin en büyük, en kapsamlı affı olarak lanse edilmişti. Zira affın içinde prim borcundan vergi borcuna, belediye borcundan üniversite harç borcuna kadar bütün kamu alacakları vardı. Uygulaması da çok basitti; taksitlendirmeden borcun tamamını tek seferde ödemek isteyen mükellefe asıl borç haricindeki feri borcun yüzde 85 oranında affedilmesi imkânı sağlanmıştı. Her ne kadar bu şekilde afların çıkarılması borçlarını düzenli ödeyen mükellefleri ödemeyenler açısından haksız rekabet noktasında olumsuz etkilese de (bu konu tartışmalı) kamunun alacaklarına karşı takındığı bu tefeci mantığı olduğu sürece bu şekilde “<b>son, son...</b>” diye diye daha çok aflar görürüz. </p>
<p><b><br/>AF VAR MI?</b></p>
<p>Evet, kamunun alacaklarına takındığı bu tefeci mantığı yüzünden daha çok aflar görürüz. Bilhassa önümüzdeki yerel ve genel seçimleri gözönünde tuttuğumuzda afların olma ihtimali de yüksek görünüyor. Bu bağlamda kesin bir takvim veremem ama gerek seçim sürecine giriyor olmamız gerekse istatistiksel veriler açısından konuya bakarsak; üç yılda bir af olan bir ülkede en son 2011 yılında af yapıldığına göre <b>muhtemelen 2014 yılı içinde yeni bir af dillendirilebilir ve uygulanır</b>. Zaten gerek Gelir İdaresi Başkanlığı’nın gerekse SGK’nın yayınlandığı “<b>yüzsüzler</b>” listeleri affın oluşması için gerekli altyapının olduğunu gösteriyor. Ayrıca da kamuoyunda beklenti de var. Ama yine okurumun belirttiği gibi bence de “<b>af</b>” Meclis’teki büyüklerimizin ağalık lütfu gibi değil de tamamen bir hukuk disiplini şeklinde sunulmalıdır. Burada da uygulanacak yollardan en önemlisi, birikmiş borçlarını ödemek niyetinde olan mükelleflere peşin ödeme indirimi gibi bir ödeme kolaylığı sağlayacak bir sistemin geliştirilmesi. Zira yüklü Bağ-Kur borcu olduğu için ödeyemeyen ve bu sebeple sağlıktan yararlanamayan, emekli olamayan çok kişiyle karşılaşmışızdır. Bunların çoğu da “<b>bize ödeme imkânı verilse ödeyeceğiz</b>” diye serzenişte bulunurlar. </p>
<p><b><br/>PEKİ, DÜZENLİ ÖDEYENLERE HAKSIZLIK OLMUYOR MU?</b></p>
<p>Belki ilk değerlendirmede; zamanında borcunu ödemeyenlere bu şekilde sonrasında uygulanacak olan ödeme kolaylıkları bir haksızlık oluşturuyor gibi görünse de zamanında borcunu ödeyenlere getirilecek ekstra haklar bu haksızlığı giderici mahiyette. Bu konuda en güzel örnek prim borcunu düzenli ödeyenlere sağlanan beş puanlık prim teşviki uygulaması. Bu tip uygulama sadece sigorta priminde değil bence vergi ve diğer kamu yükümlülüklerinde de uygulanmalı. Yani ödemelerini düzenli yapan mükelleflere ödeme miktarlarında eksiltmeler yapılmalı. Hatta bunun daha cazip olması için teşvik miktarının yıllık periyotlarla artırılması gerekir. <i>(Sanki uygulanmasın diye kırk dereden su getirme mantığı ile hazırlanmış sigorta prim teşviklerinin nasıl uygulanması gerektiği konusunu başka yazıda irdeleyelim.  N.E.)</i> Bu uygulama ile mükelleflerin hem düzenli ödeme yapmaları sağlanmış olur hem de düzensiz ödeyenlere getirilen kolay ödemeden dolayı oluşacak haksızlıkların da önüne geçilmiş olur.</p><b>
<p><br/>nusretezer@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/nusret-ezer/makale-ufukta-prim-affi-var-mi.htm), [web.archive.org (arşiv bağlantısı)](http://web.archive.org/web/20130829234945/http://www.taraf.com.tr:80/nusret-ezer/makale-ufukta-prim-affi-var-mi.htm)
# Türkiye’deki sendikaların hepsi sarı mı

*Nusret Ezer 04.09.2013*

<div class="yazi"><img align="left" alt="Türkiye’deki sendikaların hepsi sarı mı" border="0" src="http://www.taraf.com.tr/fotoraflar/makaleler/turkiye-deki-sendikalarin-hepsi-sari-mi_9288_orijinal.jpg" style="border-right-width:10px; border-color:#FFFFFF"/><p>Bugünkü yazımı yazmaya başladığım sıralarda <b>Türkiye İşçi Sendikaları Konfederasyonu</b> (<b>TÜRK-İŞ</b>) Başkanı <b>Mustafa Kumlu</b>’nun istifa ettiği haberi internet sitelerinde son dakika haberi olarak geçmekteydi. Kumlu, TÜRK-İŞ’in 6-9 Aralık 2007 tarihlerinde yapılan ve iki listenin yarıştığı 20. genel kurulunda, genel başkanlığa seçilmişti. O tarihten bu yana da en büyük işçi sendikasının genel başkanlığını yürütüyordu. Mustafa Kumlu da istifa ile ilgili yaptığı basın açıklamasında 2011 yılında yapılan TÜRK-İŞ Genel Kurulu’nun hemen ardından, TÜRK-İŞ yönetiminde başlatılan huzursuzluğu gerekçe göstermişti. </p>
<p>Aslına bakarsanız sendikalara karşı huzursuzluk fabrikadaki işçiden başlamaktadır. Yani sendikaların var olma gayesi olan emekçilerden başlamaktadır. Hatta bu huzursuzluk o kadar fazladır ki maalesef işçilerin sendikaya, sendikalaşmaya, örgütlenmeye olan inançlarını kıracak noktadadır. Sendikalaşma oranının yüzde 59.88 olarak açıklandığı bakanlık verilerinde, <b>TÜRK-İŞ</b>’in <b>2 milyon 239 bin 341</b>, <b>HAK-İŞ</b>’in <b>431 bin 550</b>, <b>DİSK</b>’in <b>426 bin 232</b>, <b>bağımsız sendikalar</b>ın <b>135 bin 556</b> olmak üzere toplam <b>3 milyon 232 bin 679</b> sendika üyesi olduğu belirtilse de <b>gerçek sayı 922 bin düzeyindedir</b>. </p>
<p><b><br/>SARI SENDİKACILIK YAPILIYOR...</b></p>
<p>Sendikalı işçi sayısı oldukça düşük. Çünkü işçiler sendikaları, yanlarında sadece aidat toplandığı günlerde görmüşler, onun haricinde çalışma koşullarından ücrete, iş güvencesinden iş güvenliğine kadar hiçbir sendika, işçisinin yanında gereği kadar yer almamaktadır. Kanunda haftalık 45 saat yazsa da, günde en fazla 11 saat çalışma olabilir yazsa da, işçinin işten çıkarılması için geçerli veya haklı neden olması yazsa da, sigortalı olmak işçinin vazgeçilmez hakkı yazsa da, kıdem tazminatı işçi işsiz dönemlerinin ekmek parasıdır hemen ödenir yazsa da... yazsa da bunları uygulayan doğru dürüst işveren fazla yok ne yazık ki. Yine işçiler sömürülüyor, yine emekçi eziliyor, yine olan, ekmeğini alın teri ile kazanmaya çalışan işçiye oluyor. Ve sendikalar bu olup bitenleri sadece seyrediyorlar. </p>
<p>Hiç hatırlıyor musunuz böyle bir işyerinin karşısında eylem yapıldığını... İşçi aleyhine çıkan kanunları cılız bir sesle, o da ayıp olmasın diye eleştirir gibi yapıyorlar. Düşünün son 10 yılda çalışma mevzuatında çıkarılan kanunların hiç mi eleştirilecek bir yanı yoktu. Örneğin; kademeli olsa da emeklilik yaşını 2036 yılından sonra 60’tan 65’e çeken 5510 sayılı Kanun eğer o zaman değişmeden uygulanırsa 1.5.2008’den sonra sigortalı olanlar ve olacaklar nasıl emekli olacaklar? Ya da hâlâ işverenin lütfunda olan kıdem tazminatı neden sağlam bir güvenceye konulamadı? 10 işçiden sadece bir işçi kıdem tazminatı alabiliyor. Bunun için neden işçi sendikaları eylem yapmazlar, karar mekanizmalarını harekete geçirmezler? 4857 sayılı Kanun çıkalı 10 yıl oldu ve kıdem tazminatı fonu hâlâ düzenlenmeyi bekliyor. Ne var ki Bakan <b>Faruk Çelik</b> intibak yasasını çözdüğü gibi giderayak bu konuya da el attı da, çözülür umarım. </p>
<p>Diğer türlü sendikalardan hayır yok. Zira; <b>SARI</b>’lar... Sarı sendikacılık gayesindeler, yani ne şiş yansın ne kebap derdindeler. Çünkü ne işçilerden vazgeçebiliyorlar ne işverenlerden ne de devletten. Ve insana olmaz olsun böyle sendikacılık dedirtiyor bu tutarsızlık. Aslına bakarsanız en basit kitabi ifadesi ile işçilerin, çalışma yaşamına ilişkin sorunlarını çözmek, ortak çıkarlarını ve haklarını korumak, geliştirmek için kurdukları örgütlere sendika denir. Peki, hangi sendika bu anlayışta... Burada eleştirdiğim tek bir sendika yok, genel sendikacılık anlayışını sorunlu buluyorum. İşçilerin sömürülen haklarına karşı durmayan sendikacılığı eleştiriyorum. Diğer türlü zaten bütün hakları devlet güvencesinde olan kamu işçilerinin korunan haklarını korumaya çalışan sendikacılık değil benim anladığım sendikacılık. Özel sektörde asgari ücretinde altında çalışmaya zorlanan, günde 12-13 saat, belki daha fazla çalıştırılan, iş kazaları tehdidinde canı pahasına çalışan, sigortası doğru düzgün bildirilmeyen işçilerin haklarının savunulduğu bir sendikacılıktan bahsediyorum. İşte bu hakları savunan sendikacılık gerçek sendikacılık. Zira kendi haklara gelince zaten sendikacıların tazminatları, ücretleri, çalışma koşulları, iş güvenceleri, sigortaları tıkır tıkır işlemekte. Hâl böyle olunca işçi alnındaki teriyle elindeki nasırıyla çalışır, sendika yöneticileri kâh koltuk kavgasında, kâh malum örgütsel faaliyetlerde, kâh siyasi çatışmalarda, kâh başka başka hesaplar içinde... Ama işçilerin, emeğin, alın terinin hesabı içinde değil...</p><b>
<p><br/>nusretezer@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/nusret-ezer/makale-turkiye-deki-sendikalarin-hepsi-sari-mi.htm), [web.archive.org (arşiv bağlantısı)](http://web.archive.org/web/20130905114431/http://www.taraf.com.tr:80/nusret-ezer/makale-turkiye-deki-sendikalarin-hepsi-sari-mi.htm)
# SGK’nın alacaklarında zamanaşımı var mı, yok mu

*Nusret Ezer 11.09.2013*

<div class="yazi"><img align="left" alt="SGK’nın alacaklarında zamanaşımı var mı, yok mu" border="0" src="http://www.taraf.com.tr/fotoraflar/makaleler/sgk-nin-alacaklarinda-zamanasimi-var-mi-yok-mu_7331_orijinal.jpg" style="border-right-width:10px; border-color:#FFFFFF"/><p>Her ne kadar 5510 sayılı Kanun’da zamanaşımı konusuna atıfta bulunulsa da uygulamada ne yazık ki bu durum böyle değil. Yani borcunuz Kanun’daki zamanaşımı olarak belirlenen süreyi geçse de SGK tarafından eksik borç olarak nitelendirilmiyor ve Kurum tarafından tahsili için haciz, icra bütün takip ve tahsil yolları işletiliyor. Oysaki Borçlar Kanunu’na göre zamanaşımına uğrayan borç eksik borç niteliğindedir ve alacaklı tarafından istenilme hakkı bitmiştir ve borca mukabil haciz yolu kapalıdır. Bu girizgâhtan sonra, SGK mevzuatına göre SGK’nın alacaklarına karşı uyguladığı zamanaşımı yolunu önce inceleyelim. </p>
<p><b><br/>SGK’DA ZAMANAŞIMI...</b></p>
<p>Kanun koyucu uzun süre sahibi tarafından aranılmayan hakların varlıklarının artık şüpheli hâle geldiğinden hareketle böyle bir müesseseyi tesis etmiştir. Kişilerin gerçeğe uygunluğu şüpheli bu türden iddialara muhatap olup birtakım külfetlere katlanmaları mecburiyetini bir noktada kesmek gerekir. Bu müessesenin kabulünde kamu yararı da vardır. 506 sayılı Sosyal Sigortalar Kanunu ve 5510 sayılı Sosyal Sigortalar ve Genel Sağlık Sigortaları Kanunu’nda zamanaşımı sürelerinin hüküm ve uygulamaları konusunda farklılıklar olmuştur. Zamanaşımı müessesesi ile ilgili olarak 506 sayılı Kanun’un uygulandığı dönemde farklı tarihlerde farklı zamanaşımı süreleri olduğu gibi 5510 sayılı Kanun’un yürürlük tarihinden sonra da bazı özel düzenlemeler yapılmıştır. Buna göre;</p>
<p><b><br/>1-</b> Vadesi 30 Eylül 2008 veya öncesinde sona eren prim alacakları için zamanaşımı süresi;</p>
<p><b><br/>a)</b> 07.12.1993 ve öncesinde sona eren alacaklar için, Borçlar Kanunu hükümlerine istinaden, ödeme süresinin sona erdiği tarihi takip eden günden itibaren on yıl,</p>
<p><b><br/>b)</b> 08.12.1993 ila 05.07.2004 tarihleri arasında sona eren alacaklar için, 6183 sayılı Kanun hükümlerine istinaden, alacağın ödeme süresinin sona erdiği tarihi takip eden takvim yılı başından itibaren beş yıl,</p>
<p><b><br/>c)</b> 06.07.2004 ila 30.09.2008 tarihleri arasında sona eren alacaklar için, Borçlar Kanunu hükümlerine istinaden, ödeme süresinin sona erdiği tarihi takip eden günden itibaren on yıl, olarak dikkate alınacaktır.</p>
<p><b><br/>2-</b> Vadesi 01.10.2008 veya sonrasında sona eren prim alacakları için zaman aşımı süresi; bu döneme ait prim borçlar, yasal ödeme süresinin sona erdiği tarihi takip eden takvim yılı başından itibaren on yıllık zamanaşımı süresine tabi olacaktır. Bununla birlikte; 93. Madde’nin ikinci fıkrasında; “<i>... Kurumun prim ve diğer alacakları; mahkeme kararı sonucunda doğmuş ise mahkeme kararının kesinleşme tarihinden, Kurumun denetim ve kontrolle görevli memurlarınca yapılan tespitlerden doğmuş ise rapor tarihinden, kamu idarelerinin denetim elemanlarınca kendi mevzuatı gereğince yapacakları soruşturma, denetim ve incelemelerden doğmuş ise bu soruşturma, denetim ve inceleme sonuçlarının Kuruma intikal ettiği tarihten veya bankalar, döner sermayeli kuruluşlar, kamu idareleri ile kanunla kurulmuş kurum ve kuruluşlardan alınan bilgi ve belgelerden doğmuş ise bilgi ve belgenin Kuruma intikal ettiği tarihten itibaren, zamanaşımı on yıl olarak uygulanır...</i>” hükmü bulunmaktadır.</p>
<p><b><br/>MAHKEME KARARI OLMADAN ZAMANAŞIMI OLMAZ...</b></p>
<p>Kanunlarda zamanaşımı bu kadar açıkça belirtilmiş olmasına rağmen SGK, alacaklarına karşı ne yazık ki işverenlerin Kurum’a doğrudan sunacakları zamanaşımı def’i konusunu dikkate almamaktadır. Bunun için SGK tarafından yapılan idari düzenlemelerle işverenler, zamanaşımına uğramış prim borçları için iş mahkemelerinden mahkeme kararı getirmeye zorlanmaktadır. Bu da SGK’nın Meclis’in üstünde düzenleme yapma yetkisini kendisinde bulduğu anlamını ortaya çıkarmaktadır. Oysaki genel hukuk kuralları gereği alacaklı, borçlunun zamanaşımı def’ini doğrudan görmek zorundadır. Yani işverenlerin ayrıca bir mahkeme kararına gerek duymadan zamanaşımına girmiş borçları için doğrudan Kurum’a dilekçe ile zamanaşımı için müracaatta bulunmaları gerekir. Bu uygulamaya geçilmesi gerekir. Diğer türlü zamanaşımı def’ini doğrudan kabul etmeyip mahkeme yolunu diretme anlayışı, SGK’nın ve mahkemelerin iş yükünü artırmakta, SGK’nın gereksiz yere vekâlet ücreti ödemesine yol açmaktadır. Tabii işveren ve sigortalılara yaşattığı zorbalık ise Kurum’un imajını olumsuz etkileyecektir.</p><b>
<p><br/>nusretezer@gmail.com</p>
</b>
</div>

Kaynak: [taraf.com.tr](http://www.taraf.com.tr:80/nusret-ezer/makale-sgk-nin-alacaklarinda-zamanasimi-var-mi-yok-mu.htm), [web.archive.org (arşiv bağlantısı)](http://web.archive.org/web/20130922022358/http://www.taraf.com.tr:80/nusret-ezer/makale-sgk-nin-alacaklarinda-zamanasimi-var-mi-yok-mu.htm)
# İş güvenliği uzmanlığında rantiye dönemi

*Nusret Ezer 18.09.2013*

<div class="yazi"><img align="left" alt="İş güvenliği uzmanlığında rantiye dönemi" border="0" src="http://www.taraf.com.tr/fotoraflar/makaleler/is-guvenligi-uzmanliginda-rantiye-donemi_8189_orijinal.jpg" style="border-right-width:10px; border-color:#FFFFFF"/><p>6331 sayılı <b>İş Sağlığı ve Güvenliği Kanunu</b> 1.1.2013 tarihinden beridir uygulanmaya başladı ama şu an için ne olup olmadığı hakkında çok fazla fikir elde edilemedi. Bir işçi çalıştırılsa da bütün işyerlerinin risk değerlendirmesi yapma zorunluluğu işverenleri telaşlandırsa da yapılacak olan <b>risk değerlendirmesi</b>nin ne işe yarayacağını da doğru dürüst kimse anlayamadı. Sırf telaşlanmanın sebebi yenilecek olan idari para cezaları... Hatta bu hafta gazetelere yansıyan haberlerden işyerlerinde yapılan denetimlerde <b>risk değerlendirmesi yapılmayan işyerlerine ağır cezaların yazıldığı</b> öğrenildi. Açıkçası bu durum Kanun’un uygulamaya koymayı istediği iş sağlığı ve güvenliği ile ilgili toplumda kültürün oluşması yönündeki amacına uygun gibi görünse de işverenler açısından konu tam anlaşılmamış durumda. Çünkü işveren ticari mantığı gereği konuya maliyet çerçevesinden bakıyor. Yani burada Kanun’un kendisine getirdiği yükümlülüklerin maliyet karşılığı onu daha çok ilgilendiriyor. Bu sebeple <b>risk değerlendirmesinin ne işe yaradığından çok risk değerlendirmesinin ne kadara yapıldığı daha önemli işveren için</b>. </p>
<p>İşte burada rant ortaya çıkıyor. Aslına bakarsanız; rantın durumu risk değerlendirmesinde çok önemsenmese de esas iş güvenliği uzmanlığında daha çok ön plana çıkıyor. Her ne kadar şu an için sadece 50’den fazla çalışanı olan tehlikeli ve çok tehlikeli sınıfta yer alan işyerleri için <b>iş güvenliği uzmanlığı</b> ve <b>işyeri hekimi çalıştırma zorunluluğu</b> olsa da, 1.1.2014 tarihinden sonra 50’den az çalışanı olan tehlikeli ve çok tehlikeli sınıfta yer alan işyerleri için de uygulanacak. Ve bilindiği üzere tehlikeli ve çok tehlikeli işyerlerinde A belgesi olan iş güvenliği uzmanları ile belli şartlarda B belgesi olan iş güvenliği uzmanları görev alabiliyorlar. İşte rant dönemi de bu sürede daha da artarak devam edecek. Zira şu an gördüğüm ve duyduğum kadarıyla yirmi, otuz, kırk bin TL’lerden A belgesi olan iş güvenliği uzmanlığı piyasası oluşmaktadır. </p>
<p><b><br/>RANTIN OLUŞMASI KASITLI MI?</b></p>
<p>Rantın oluşması doğal, zira Bakanlık kaynaklarından alınan bilgiye göre, hâlihazırda 892 (A) sınıfı, 552 (B) sınıfı ve 14.305 (C) sınıfı iş güvenliği uzmanı bulunmaktadır. Oysaki SGK’nın istatistiklerinde 1,5 milyondan fazla işyeri ve 12 milyon civarında sigortalı görünmektedir. Bu sayıya sözleşmeli ve kadroluları ile birlikte 2,5 milyonu aşan memurları da kattığımızda, <b>mevcut iş güvenliği uzmanı sayısının, ihtiyacı karşılamaktan fersah fersah uzak olduğu</b> görülmektedir. Dolayısıyla, bu arz-talep dengesizliği içinde A belgesi olan iş güvenliği uzmanı rantı arttıkça artıyor. Ayrıca işverenler yine bu konuya maliyet çerçevesinden baktıkları için bu kadar yetersizlik içinde kanunen çalıştırmak zorunda olduğu personel için pazarlık yönünden ezik durumda olduğu düşüncesine kapılıyor. Zira işveren iş güvenliği uzmanını çalışmak zorunda olduğu mali müşavir, avukat vs. gibi danışman vazifesinde olan çalışanlarla bir değerlendirdiği için yaptığı iş için çalıştırdığı işçiler haricinde hiç yoktan çalıştırdığı veya para ödediği kişiler gibi görüyor. Hâl böyleyken bir de eleman yetersizliğinden dolayı yüksek fiyatlarda çalıştırmak zorunda kalması ise bu isteksizliği daha da artırıyor. </p>
<p>Peki, bu konuyla ilgili bir çözüm üretilemez mi diye sorulduğunda; çözüm işi tabii ki Çalışma ve Sosyal Güvenlik Bakanlığı’nda... Bu bağlamda bakanlığın iş güvenliği uzmanlığı yönünden piyasayı rahatlatıcı önlemler alması gerekir. Kanun değişikliği ile 50’den az çalışanı olan tehlikeli ve çok tehlikeli sınıfta yer alan işyerleri için 1.1.2014 tarihine kadar ertelendi ama bu önlem yeterli görünmüyor. Çok hızlı bir şekilde <b>A belgesi olan iş güvenliği uzmanlarının sayısının artırılması gerekir</b>. Bunun için bir yandan sınavlar yapılırken bir yandan da iş güvenliği uzmanlığındaki kapasiteyi artırmak için bazı meslek grupları ile Bakanlık sosyal iş müfettişleri ve SGK müfettişlerine iş güvenliği uzmanı olma imkânı sağlandı. Örneğin son sınav 18.08.2013 tarihinde yapıldı ama tam evlere şenlik sınavlarda neredeyse ortalama onar soru neredeyse iptal edilmiş durumda. Bu ise sınavlardaki ciddiyetsizliği gösteriyor. İkinci sınav ise 23.11.2013 tarihinde ama iş güvenlik kurslarında yapılan derslere baktığınızda hâlâ 4857 sayılı İş Kanunu ve eski mevzuat kapsamında eğitim yapılıyor. 6331 sayılı Kanun’la ilgili derslerle tam bir ikilem yaşanıyor. Her iki durumda da bu konuda tam bir disiplinin sağlanmadığı görülüyor. Bir de buna ek olarak piyasadaki iş güvenliği uzmanlarının sayısının artırılması için Bakanlık sosyal iş müfettişleri ve SGK müfettişlerine tanınan iş güvenliği hakkında da sırf Bakanlık içindeki müfettişlerin çekişmesinden dolayı C belgesi iş güvenliği uzmanlığı belgesi verileceği belirtiliyor. Bu durumlar gözönünde tutulduğunda <b>birileri nemalansın diye iş güvenliği uzmanlığındaki rantın kasıtlı olarak manipüle edildiği</b> anlayışı doğuyor. Ya da 21.08.2013 tarihindeki “<b>Müfettişlerin tartışması büyüyor</b>” başlıklı yazımdaki sosyal iş müfettişinin tespitleri doğru herhalde...</p><b>
<p><br/>nusretezer@gmail.com</p>
</b>
</div>

Kaynak: [taraf.com.tr](http://www.taraf.com.tr:80/nusret-ezer/makale-is-guvenligi-uzmanliginda-rantiye-donemi.htm), [web.archive.org (arşiv bağlantısı)](http://web.archive.org/web/20130920160803/http://www.taraf.com.tr:80/nusret-ezer/makale-is-guvenligi-uzmanliginda-rantiye-donemi.htm)
# Çalışma mevzuatında çözülemeyen sorun; kıdem tazminatı fonu

*Nusret Ezer 25.09.2013*

<div class="yazi"><img align="left" alt="Çalışma mevzuatında çözülemeyen sorun; kıdem tazminatı fonu" border="0" src="http://www.taraf.com.tr/fotoraflar/makaleler/calisma-mevzuatinda-cozulemeyen-sorun-kidem_4689_orijinal.jpg" style="border-right-width:10px; border-color:#FFFFFF"/><p>Bilhassa Sayın <b>Faruk Çelik</b>’in bakanlığı döneminde çözülmesi imkânsız denen çalışma hayatını ilgilendiren konular bir bir çözüldü. Sosyal güvenlik mevzuatı yenilendi (hâlâ yenileniyor), sendika kanunu değiştirildi, emeklilerin intibakları sağlandı, tasarruf teşvik fonundaki nemalar dağıtıldı ve şu sıralar gündemde olan emeklilerin promosyon sorunları da çözüldü gibi. Bütün bu yeniliklere, değişikliklere, çözümlere rağmen <b>çözül(e)meyen en önemli sorun; kıdem tazminatı fonu</b>... Hatta bu konu; Sayın Başbakan’ın da Sayın Bakan’a bakanlığı süresince verdiği en önemli görevlerden birisi... Sayın Bakan’ın bu sorunu çözmeden bakanlıktan ayrılmaması gerekir. Zira bu sorunun çözümünde, onun tarafları uzlaştırıcı tutumuna ihtiyaç var.</p>
<p>Çözüm şart; çünkü işçinin vazgeçilmez hakkı olan <b>kıdem tazminatı neredeyse işverenin lütfuna bırakılmış gibi</b>. Bakanlıktaki istatistiklere bakıldığında <b>işçilerin sadece yüzde 10’u kıdem tazminatı alabiliyor</b>. Yani, ya işçi kıdem tazminatı hakkı olduğunu bilmediği için talep etmiyor ya da işveren bir katakulli sonucu işçiye kıdem tazminatı ödemeden işçiyi işten atıyor. Zaten 4857 sayılı İş Kanunu da geçici maddenin garantisini alarak kıdem tazminatına verdiği önemi ortaya koymuş durumda. Çünkü 4857 sayılı Kanun 2003 yılında yasalaştığında, eski 1475 sayılı Kanun’un bütün maddeleri mülga edilirken sadece kıdem tazminatını ilgilendiren 14. maddesi korundu ve geçici maddede <b>Kıdem Tazminatı</b> <b>FONU</b> kurulması ile ilgili planlamayı, çıkmaz ayın son çarşambası olan güne bıraktı. Ve hâliyle bu çıkmaz ayın son çarşambası bir türlü gelmiyor. Bu süre gelmediği için de kıdem tazminatı işverenin lütfüne bırakılıyor. Şu an “taşeronlarla ilgili kıdem tazminatı garanti hakkı verileceği” çalışmaları bu işin makyajlaması. Zira elâlem çarşıda görsün mantığı ile bu çalışmalar yapılıyor. Maksat burada çözülemeyen sorunu çözüyor gibi gösterme gayreti. Ama mevcut düzenlemede kıdem tazminatı korunmuyor. Kıdem Tazminatı FONU da olmazsa işçilerin kıdem tazminatı hakları hiçbir zaman korunamaz, garanti altına alınamaz...</p>
<p><b><br/>PEKİ, NEDEN FON OLUŞTURULAMIYOR?</b></p>
<p>Bir ara kamuoyu ile paylaşılan sonra kayıplara karışan kanun taslağına göre <b>kurulması planlanan FON bir nevi işsizlik sigortası fonu gibi olacak ve işçiler bu fondan belirli şartları sağlamaları hâlinde yararlanabilecek</b>. Ama bu şartlar şimdiki kanunda geçen işçinin haklı nedenle feshi, işverenin haklı nedenle feshi gibi tavşan kaç tazı tut mantığıyla oluşturulan nedenlerden değil. <b>Taslağa göre örneğin; işçinin 10 yıllık kıdemi olması hâlinde işçiye fondan kıdem tazminatı ödenebilecek.</b> Yani işçi için bu kadar rahat uygulama alanı olan bir güvence sağlayacak. Bence işçilerin lehine bir düzenleme. <b>Peki, neden FON oluşturulamıyor. Sebebi açık; hükümet ile işveren sendikalarının anlaşamaması...</b> Bir de tabii iki hafta önce yazdığım sarı sendikacılık ile işverenler, devlet ne derse harfiyle aynısını yapmaya çalışan işçi sendikalarının tavrı. Onlar zaten işveren, devlet ne derse onu onaylar şekilde hareket ediyorlar. (Bir de benim gibi iş mahkemelerindeki avukatlar, zira işlerin yarısı kıdem tazminatı ile ilgili davalar...  NE) </p>
<p>Hükümet ile işveren sendikalarının anlaşamadıkları konuya gelirsek; tamamen FON öncesi kıdem tazminatı yükünü üstlenmek istememeleri. Aslına bakarsanız işveren kanadı FON uygulamasına itirazda bulunmuyor. Ama şartları şu tabii; FON öncesi olan kıdem tazminatlarının da FON kapsamında olmasını istiyorlar. Bunun için de ileri sürdükleri gerekçe şu; örneğin FON’dan önce 10 yıl ve daha az kıdemi olan işçi FON’la beraber işyerinden ayrılması halinde geriye dönük FON öncesi kıdemin tazminatından işveren neden sorumlu olsun? Çünkü eski kanunda (1475 sayılı Kanun) işçinin kendiliğinden işten ayrılması (istifa etmesi) hâlinde kıdem tazminatı alabilme hakkı yokken FON’la işçi bir anda kıdem tazminatı alabiliyor. Bu sebepten işverenler FON öncesi kendi işyerlerinde olan kıdemlerin tazminatından sorumlu olmak istemiyorlar. Ve bu sorumluluğun FON’da olmasını istiyorlar. İşte hükümet de burada işverenlerle çatışıyor. Zira hükümet de FON öncesi kıdemin kesinlikle FON’un sorumluluğunda olmaması gerektiğini iddia ediyor. Görünüşte her iki tarafın da haklı tarafı var.</p>
<p><b><br/>ÇÖZÜM...</b></p>
<p>Nasreddin Hoca misali her iki tarafa hak verdikten sonra çözüm için şu tavsiyeyi yapabiliriz: FON öncesi kıdemi olan işçilerin FON’dan sonra 10 yıllık eşik süreyi tamamlamaları hâlinde taslaktaki şarta göre kendilerine ödenecek olan kıdem tazminatına her iki tarafın da olumlu yaklaşacağı bir çözüm tavsiyesi bu... Buna göre geçişli bir sorumluluk getirilerek; işverenin FON öncesi kıdemlerin tazminatından sorumlu olabilmesi için işçinin 1475 sayılı Kanun’daki şartları sağlaması gerektiği gibi FON sonrası için ise tamamen FON Kanunu’ndaki şartları sağlaması hâlinde FON’un sorumlu olması gerekir. Örneğin FON bugün (25.09.2013) yasalaşsa ve aynı işyerinde dokuz yıllık kıdemi olan işçi bir yıl sonra kıdemi 10 yıl olduğu için işten ayrılsa kıdem tazminatının sadece bir yılı FON’dan karşılanmalı. Zira işçi istifa ettiği ve 1475 sayılı Kanun’da kıdem tazminatı hakkı olmadığı için işçinin FON öncesindeki dokuz yılından işveren sorumlu tutulmamalı. Çünkü; ne FON işçinin önceki kıdem tazminatından sorumlu olmalı ne de işveren kendi inisiyatifi dışında gelişen bir durum karşısında sorumlu olmalı. Bu durum işverenin itirazını kaldırır. Ancak yine örneğimizdeki işçi FON’dan sonra 10 yılı doldurup haklı bir nedenle (örn; sağlık sebepleri) işten ayrılması hâlinde kıdem tazminatının sadece bir yılı FON’dan karşılanmalı, bununla birlikte; işçinin haklı nedenle fesihten dolayı 1475 sayılı Kanun’da kıdem tazminatı hakkı olduğundan işçinin FON öncesindeki dokuz yılından işveren sorumlu tutulmalı. Bu şekilde geçiş süreci öngörülebilir. FON sonrasında ilk defa işe girenlerde ise tamamen FON sorumlu tutulmalı. Çözüm aslında bu kadar basit...</p><b>
<p><br/>nusretezer@gmail.com</p>
</b>
</div>

Kaynak: [taraf.com.tr](http://www.taraf.com.tr:80/nusret-ezer/makale-calisma-mevzuatinda-cozulemeyen-sorun-kidem.htm), [web.archive.org (arşiv bağlantısı)](http://web.archive.org/web/20131121094732/http://www.taraf.com.tr:80/nusret-ezer/makale-calisma-mevzuatinda-cozulemeyen-sorun-kidem.htm)
# Emekliye maaş promosyonuna engeli kamu bankaları mı çıkarıyor

*Nusret Ezer 02.10.2013*

<div class="yazi"><img align="left" alt="Emekliye maaş promosyonuna engeli kamu bankaları mı çıkarıyor" border="0" src="http://www.taraf.com.tr/fotoraflar/makaleler/emekliye-maas-promosyonuna-engeli-kamu-bankalari_1750_orijinal.jpg" style="border-right-width:10px; border-color:#FFFFFF"/><p>Emekliye bir maaş promosyonu emekliler tarafından dört gözle bekleniyor. Zira düşük emekli maaşları ile evini geçindirmeye çalışan emekliler için ek gelir çok önemli. Sıhhati ve imkânı yerinde olanlar çocukların okul derdi, iş derdi, geçim sıkıntısı vs. sebeplerle maaş yetmediği için kayıtlı ya da kayıtsız çalışıyorlar. İşte bu anlamda emekliye verilecek maaş promosyonu önemli hâle geliyor. Ama ne yazık ki bu konu üç dört yıldır ısıtılıp ısıtılıp gündem oluyor ama bir türlü kesinleştirilmiyor. Aslında bu konunun neden bir türlü sonuçlandırılamadığını da bir türlü anlamıyorum. Zira SGK dâhil<b> bütün kamu kurumları kendi memurları için verdikleri maaşlardan dolayı bankalarla anlaşıyor</b>. Örneğin SGK Vakıfbank’la anlaşıyor. <b>Ve bu anlaşma çerçevesinde promosyonun belli hissesini memurlarına yansıtıyor.</b> Yani bu konu bankalar nezdinde kabul görmüş bir uygulama. Ve belirttiğim gibi şu an için askeriyesinden polisine, öğretmeninden normal memuruna kadar <b>bütün memurlar bu promosyondan yararlanıyor</b>. </p>
<p><b><br/>MEMURA VAR DA EMEKLİYE YOK MU?</b></p>
<p><b><br/>Peki, memurlar bu haktan yıllardır yararlanıyor da emekliler neden yararlandırılmıyor.</b> Bu konuda Kurum’dan edindiğim bilgiye göre <b>sebep, kamu bankalarının emeklilere verilecek olan promosyonun emekli maaşları ile karşılanamayacağını belirtmeleriymiş</b>. Yani <b>emekli maaşlarının SGK tarafından hazırlanıp üç gün önce bankalara gönderilmesi ve bu üç günlük sürede paranın banka tarafından kullanılmasından dolayı bankanın sağladığı kazanç/rant emekliye verilecek promosyon parasını karşılayamayacak durumdaymış</b>. Peki, bu iddia ne kadar geçerli. SGK verilerine göre; SGK tarafından aylık ödemesi yapılan yaklaşık 10 milyon civarında emekli var, buna karşın memur sayısı iki buçuk milyon civarında. Emekliyle memurun bankaya yatırılan paranın oranı da aynıdır. Ve ayrıca memura ödenen paranın da bankada bekleme süresi emekliyle aynı. Peki, bu durumda <b>memura verilen promosyon bankalar tarafından makul karşılanırken neden emeklininki makul görülmüyor</b>. Yani, <b>memura var da neden emekliye yok</b>. İşte <b>burada bankaların baskı gücü ortaya çıkıyor</b>. Çünkü bu zamana kadar hiçbir maliyete katlanmadan <b>emeklinin aylığını işleten, bundan rant sağlayan bankalar bu promosyon kararından sonra belli bir maliyete katlanmak zorunda kalacaklar. Zaten onların da zoruna giden bu herhâlde.</b></p>
<p><b><br/>DAĞ FARE DOĞURMASIN...</b></p>
<p>Daha önce belirttiğim üzere birkaç kez gündeme gelen emekliye banka promosyonu konusu bir türlü kararlaştırılamadı. <b>Ama bu sefer olacak gibi.</b> Çünkü bu konuda Çalışma ve Sosyal Güvenlik Bakanı Sayın <b>Faruk Çelik</b> de olumlu açıklamalar yaptı. Değişik rakamlar telaffuz ediliyor. Bir maaş tutarından tutun da maaşın yüzde 25 kadarına, hatta 100 TL’ye kadar komik rakamlar belirtiliyor. <b>Ne kadar olacağı bankalarla SGK’nın yapacağı müzakerelerde ortaya çıkacak ama umarım dağ fare doğurmaz...</b> Emekliye verilecek olan promosyonla emeklinin <b>13 maaş</b> alması sağlanacaktır. Bu da geçim sıkıntısı olan emekliye rahat nefes aldıracaktır. Hatta promosyon kesinleşmesinden sonra eminim bankalar da kendi aralarında rekabete girerek aylığını başka bankaya transfer edecek olan emeklilere de daha fazla hak sağlayacaktır. Burada unutulmaması gereken bir konu var. Bazı emekliler aylıklarını PTT’den almaktalar. <b>Promosyonla ilgili haktan PTT’den aylık alanlar da yararlanmalıdır.</b> Bütün bu pazarlık sürecinde Türkiye Emekliler Derneği başta olmak üzere bütün emeklilerle ilgili kurumların gerekli çabayı göstermesi gerekir. Çünkü <b>banka promosyonu bankaların veya SGK’nın emeklilere sunduğu bir lütuf değil, emeklinin aldığı aylığı kadar hakkı...</b> Sonuç olarak emeklinin banka promosyon parası tekrar ısıtılıp suni gündem oluşturmak için ortaya çıktıysa artık bu işin dibi tutar. Bu sefer emeklinin promosyonu pişirilip ne bürokratik engellemelere ne de bankaların rant hesaplarına takılmadan emekliye ikram edilmesi gerekir. İnşallah emeklinin yüzünü güldürecek bir anlaşma sağlanır.</p><b>
<p><br/>nusretezer@gmail.com</p>
</b>
</div>

Kaynak: [taraf.com.tr](http://www.taraf.com.tr:80/nusret-ezer/makale-emekliye-maas-promosyonuna-engeli-kamu-bankalari.htm), [web.archive.org (arşiv bağlantısı)](http://web.archive.org/web/20131120050123/http://www.taraf.com.tr:80/nusret-ezer/makale-emekliye-maas-promosyonuna-engeli-kamu-bankalari.htm)
# Kıdem Tazminatı Fonu, fon öncesi işçinin kıdemine ‘bana ne’ diyor

*Nusret Ezer 09.10.2013*

<div class="yazi"><img align="left" alt="Kıdem Tazminatı Fonu, fon öncesi işçinin kıdemine ‘bana ne’ diyor" border="0" src="http://www.taraf.com.tr/fotoraflar/makaleler/kidem-tazminati-fonu-fon-oncesi-iscinin-kidemine_1532_orijinal.jpg" style="border-right-width:10px; border-color:#FFFFFF"/><p>“<b>Çalışma mevzuatında çözülemeyen sorun Kıdem Tazminatı Fonu</b>” başlıklı yazımda kıdem tazminatının geçen 10 yıla rağmen neden değiştirilemediğini anlatmıştım. İşverenler kıdem tazminatına hep gereksiz bir ödeme gözüyle baktığı için ve işçilerinin büyük çoğunluğunun kıdem tazminatının alınamayacak kadar zor prosedürleri olduğu inancına düştükleri için kıdem tazminatı ülkemizde adı olan ama uygulanmayan bir sorun. Kıdem tazminatı işverenin lütfu olarak görülmeye devam ettiği sürece de bu sorun çözülemez. İşte bu anlayışı yıkacak yegâne uygulama <b>Kıdem Tazminatı Fonu</b>’dur. Bunun için Kıdem Tazminatı Fonu’nun gerçekten iyi kurgulanması gerekir ve Türk-İş’in yeni başkanı Sayın Atalay’ın belirttiği gibi işçinin kızının oğlunun düğün parası konumunda olur. Ama açıklamalara baktığımızda yeni kurgulanan FON’dan ne işveren memnun kalacak gibi ne de işçi... Daha FON ile ilgili ortaya çıkmış bir taslak yok ama Çalışma ve Sosyal Güvenlik Bakanı Sayın <b>Faruk Çelik</b>’in yaptığı açıklamalarda FON’un İşsizlik Sigortası Fonu gibi işleyeceğini, işverenlerden Kıdem Tazminatı Fonu için belirli miktarlarda prim alınacağını, belirli bir süre ( ki bu süre 15 yıl olarak telaffuz edilmekte ) sonunda işçiye verileceğini belirtti. Bunun haricinde kamuoyunda nişanlı kızların kıdem tazminatı haklarının korunacağını, aynı eski kanunda olduğu gibi kadınlarda evlenme, erkeklerde askere gitme hâllerinde de kıdem tazminatının FON’dan ödeneceğini belirtti. </p>
<p><b><br/>FON ÖNCESİ KIDEME “FON” KARIŞMAYACAK!</b></p>
<p>Geçen yazımda belirttiğim ve hem işveren hem de hükümet tarafından sorun olarak algılanan FON öncesi işçilerin birikmiş kıdemleri ile ilgili çözüm ise basit; o da FON öncesi işçilerin kıdemlerinin yok sayılması. Yani Kıdem Tazminatı Fonu’ndan yararlanacak olan işçiler, FON’dan sonra ilk defa çalışmaya başlayacak işçilerle, eski işyerinden ayrılıp FON’dan sonra işe girecek olan işçiler. Daha net ifade ile, işçinin FON’dan yararlanması için FON yasalaştıktan sonra işinden çıkıp yeniden işe girmesi durumu... Tabii burada ara bir formül var; o da eski işçilerin, işverenleri primlerini toplu olarak FON’a ödemeleri hâlinde FON’dan yararlanma imkânları olacak. Bu formülü yazanlar bile bu formülün bu sorunu çözeceğine inanmamıştır, zira bunu yapacak kaç tane işveren var? Yani öyle bir işvereniniz olacak ki; size ey işçim ben sizin geriye dönük bütün primlerinizi FON’a ödüyorum diyecek... Komik ötesi bir durum... Bu çözüm kesinlikle yanlış... Çünkü bu durum, FON öncesi kıdemlerin gerçekten yok sayılması anlamına gelecek. </p>
<p><b><br/>ÇÖZÜM İÇİN...</b></p>
<p>Girişte belirttiğim yazımın sonunda FON öncesi kıdemler için bir çözüm önerisi getirmiştim; onu tekrar, anlamayanlar için yazıyorum. FON öncesi ve sonrası için; geçişli bir sorumluluk getirilerek; işverenin FON öncesi kıdemlerin tazminatından sorumlu olabilmesi için işçinin 1475 sayılı Kanun’daki şartları sağlaması gerektiği gibi FON sonrası için ise tamamen FON Kanunu’ndaki şartları sağlaması hâlinde FON’un sorumlu olması gerekir. Örneğin FON bugün (25.09.2013) yasalaşsa ve aynı işyerinde dokuz yıllık kıdemi olan işçi bir yıl sonra kıdemi 10 yıl olduğu için işten ayrılsa kıdem tazminatının sadece bir yılı FON’dan karşılanmalı. Zira işçi istifa ettiği ve 1475 sayılı Kanun’da kıdem tazminatı hakkı olmadığı için işçinin FON öncesindeki dokuz yılından işveren sorumlu tutulmamalı. Çünkü; ne FON işçinin önceki kıdem tazminatından sorumlu olmalı ne de işveren kendi inisiyatifi dışında gelişen bir durum karşısında sorumlu olmalı. Bu durum işverenin itirazını kaldırır. Ancak yine örneğimizdeki işçinin FON’dan sonra 10 yılı doldurup haklı bir nedenle (örn; sağlık sebepleri) işten ayrılması hâlinde kıdem tazminatının sadece bir yılı FON’dan karşılanmalı, bununla birlikte; işçinin haklı nedenle fesihten dolayı 1475 sayılı Kanun’da kıdem tazminatı hakkı olduğundan işçinin FON öncesindeki dokuz yılından işveren sorumlu tutulmalı. Bu şekilde geçiş süreci öngörülebilir. FON sonrasında ilk defa işe girenlerde ise tamamen FON sorumlu tutulmalı. </p>
<p>***</p>
<p><b><br/>Emekliye banka promosyonunda dağ fare doğurdu</b></p>
<p>Geçen haftaki “<b>Emekliye maaş promosyonuna engeli kamu bankaları mı çıkarıyor</b>” başlıklı yazımda inşallah dağ fare doğurmaz dedim ama bankaların baskıları ile ilgili belirttiklerim oldu ve emekliye banka promosyonunda dağ fare doğurdu. Emeklilere yani toplumun yaşlılarına sadaka verir gibi promosyon parası olarak 70 TL takdir edildi. Bunu öğrenince promosyon parasını bekleyen, durmadan bana “<b>ne olacak bu promosyon işi yeğen</b>” diye ikide bir soran işçi emeklisi amcamı aradım ve “<b>amca promosyon paranız belli oldu, 70 TL vereceklermiş</b>” dedim. Amcam sevindi, “<b>iyi rakammış</b>” dedi. Tabi bu paranın aylık ödeneceğini sandı. Ben de amcama “<b>amca bu para aylık değil yıllık ödenecek, yani yıllık 70 TL</b>” deyince şaşırdı ve... (Gerisini yazmayayım, zaten anlayan anladı.  N.E.)</p><b>
<p><br/>nusretezer@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/nusret-ezer/makale-kidem-tazminati-fonu-fon-oncesi-iscinin-kidemine.htm), [web.archive.org (arşiv bağlantısı)](http://web.archive.org/web/20131013214516/http://www.taraf.com.tr:80/nusret-ezer/makale-kidem-tazminati-fonu-fon-oncesi-iscinin-kidemine.htm)
# Sosyal iş ve SGK müfettişlerinin raporları artık hukuksuz

*Nusret Ezer 23.10.2013*

<div class="yazi"><img align="left" alt="Sosyal iş ve SGK müfettişlerinin raporları artık hukuksuz" border="0" src="http://www.taraf.com.tr/fotoraflar/makaleler/sosyal-is-ve-sgk-mufettislerinin-raporlari-artik_9044_orijinal.jpg" style="border-right-width:10px; border-color:#FFFFFF"/><p>Bayram öncesi “<b>İş Güvenliği Uzmanlarının Görev, Yetki, Sorumluluk ve Eğitimleri Hakkında Yönetmelik</b>” yayınlandı. Bu yönetmelik ile iş güvenliği uzmanlarının nasıl sertifikalandırılacağı, çalışma usul ve esasları izah edildi. Aslına bakarsanız bu yönetmeliğin yayınlanması gecikmişti, Zira 1.1.2013’ten beridir yürürlükte olan 6331 sayılı Kanun’un uygulama ile ilgili 1.1.2014 sonrasında kapsama girecek işyerlerinin de yoğunluğu gözönünde tutulduğunda yönetmeliğin daha erken yürürlüğe girmesi gerekirdi. Tabii yönetmelikteki gecikmenin nedenini merak ediyorsunuzdur ama aslında bunu “<b>İş güvenliği uzmanlığında rantiye dönemi</b>” yazımda ifade etmeye çalışmıştım. Yazıda açıkladığım üzere gecikmenin sebebi; iş güvenliği uzmanlığındaki rantın paylaştırılmak istenmemesiydi. Peki, neydi bu rant diye sorarsanız, bu çok açık; <b>A sertifikalı iş güvenliği uzmanlığının piyasadaki rant değeri.</b> Şu an duyumlarımıza göre A sertifikalı bir iş güvenliği uzmanının aldığı ücret aylık 30 bin, 40 binler civarında. Çünkü Bakanlık kayıtlarına göre yaklaşık 800 civarında A sertifikalı iş güvenliği uzmanı var. Bunun yarısı Bakanlık Teknik İş Müfettişi, geri kalanlarının da yarısı 60 yaşın üstünde... Bu durumda geriye sadece 200 civarında A sertifikalı iş güvenliği uzmanı kalıyor. Bunlar da şu an bile kıt olmanın avantajı ile yüksek ücretlerden işyerleri ile anlaşırken, 1.1.2014’ten sonra belki de ücretlerini ikiye katlayacaklar. Yani tamamen iş güvenliği uzmanlığındaki rant birilerinin iştihanı fena hâlde kabartmış. Zaten bu rant ile yavaş yavaş teknik iş müfettişleri de istifa ederek iş güvenliği uzmanlığı için paçalarını, kollarını sıvamış durumdalar. Hâliyle bu rant kavgası yönetmeliğe sirayet etti ve kanunen hiçbir fark gözetilmeden sosyal iş müfettişlerine ve SGK müfettişlerine tanınan iş güvenliği uzmanlığı yönetmelikle bir anda C sertifika olarak verildi. Bunun neden verildiğinin  gerekçesini Bakanlık’tan aldığım bilgilere göre  tamamen mesleki taassup sonucu olduğunu ortaya koyuyor. Yani üst düzey yetkililer bir şekilde kısır çekişmeler uğruna iyi niyetle hazırlanmış 6331 sayılı Kanun’un içine rant kavgasını karıştırdı. Ve sonuç itibariyle yönetmelikle sosyal iş müfettişleri ve SGK müfettişleri C sertifikalı iş güvenliği uzmanı oldular. Daha net bir ifade ile Bakanlık kendi yetiştirdiği çalışma hayatının teftiş ve kontrolünden sorumlu tuttuğu müfettişlerinin kalitesini C sertifika olarak belirledi. Yani Bakanlık olarak eline mühür verdiğin ve her yeri teftiş yapabilirsin dediğin müfettişleri bir anda C sınıfında adam konumuna soktu. Ya da zaten bu müfettişler C sınıfı kalitesindeydiler de layık oldukları derecede mi nitelendirildiler. Nereden bakarsanız bakın yönetmelikteki bu derecelendirme tam bir hukuksuzluğu ortaya koyuyor. Bu derecelendirme ile 10 yıldır çalışma hayatı içinde yer alan sosyal iş müfettişleri ve SGK müfettişleri okullarından yeni mezun olup 220 saat eğitim alıp ne idüğü belirsiz bir sınava giren fizik, kimya, biyoloji mezunları ile bir tutuluyor. Bu ne yazık bir durum. </p>
<p><b><br/>İŞVERENLER MÜFETTİŞLERE, HADDİNİ BİL DİYEBİLİR!</b></p>
<p>Düşünsenize, yıllardır nice işyerlerini denetleyen, teftiş eden müfettişlerin karizması ancak bu şekilde çizilebilirdi. Şimdi bir hukukçu olarak benim merak ettiğim konu şu; SGK açısından iş kazalarının soruşturması ile görevli SGK müfettişi, örneğin A sertifika bir iş güvenliği uzmanının hazırladığı risk değerlendirmesine göre iş sağlığı ve güvenliği önlemlerini almış olan bir işyerinde yaptığı iş kazası soruşturmasında iş kazasından dolayı 5510 sayılı Kanun’un 21. maddesine göre işverene iş sağlığı ve güvenliği ile ilgili önlemleri yeterince almadığı dolayısıyla sorumluluk verse bu sorumluluk geçerli olur mu? Veya bu sorumluluk mahkemeler nezdinde muteber kabul edilebilir mi? Ben şahsen bunun tamamen bir hukuksuzluk ortaya çıkaracağını düşünüyorum. Zira bu şekilde SGK müfettişi tarafından yazılan raporda işverene iş sağlığı ve güvenliği önlemlerini almadı diye verilecek sorumluluk karşısında işveren müfettişe “<b>sen C sertifikalı statünle nasıl olur da benim A sertifikalı iş güvenliği uzmanımın hazırladığı risk değerlendirmesine karşı rapor yazıyorsun, haddini bil</b>” diyebilir mi? Bence der... Hatta demekle kalmaz; gider yönetmelik gereği zaten kapasitesiz ilan edilen müfettişlerin 6331 sayılı Kanun’a göre yazdığı bütün raporları iş mahkemelerinde iptal ettirir. Böyle SGK iş kazası sonucu açacağı bütün rüc’u davalarını kaybeder. Yani Çalışma ve Sosyal Güvenlik Bakanlığı kendi topuğuna sıkmış oldu. </p>
<p>İşte sırf rant kavgası uğruna hazırlanan yönetmelik bu soruna sebep olacak. Burada ya sosyal iş müfettişleri ve SGK müfettişlerine hiç bu yetki verilmemesi gerekirdi ya da veriliyorsa A sertifika sağlanması gerekirdi. Ya da bu saatten sonra SGK müfettişlerine, sosyal iş müfettişlerine iş sağlığı ve güvenliği kapsamında soruşturma yaptırılmaması gerekir. Zaten öğrendiğim kadarıyla bütün müfettişler yönetmeliğin iptali için Danıştay’a dava açmaya hazırlanıyormuş... Bu da işin başka dram komedisi...</p><b>
<p><br/>nusretezer@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/nusret-ezer/makale-sosyal-is-ve-sgk-mufettislerinin-raporlari-artik.htm), [web.archive.org (arşiv bağlantısı)](http://web.archive.org/web/20131025031336/http://www.taraf.com.tr:80/nusret-ezer/makale-sosyal-is-ve-sgk-mufettislerinin-raporlari-artik.htm)
# Ünlü hocadan sahte sigorta bildirme tüyoları mı

*Nusret Ezer 30.10.2013*

<div class="yazi"><img align="left" alt="Ünlü hocadan sahte sigorta bildirme tüyoları mı" border="0" src="http://www.taraf.com.tr/fotoraflar/makaleler/unlu-hocadan-sahte-sigorta-bildirme-tuyolari-mi_6850_orijinal.jpg" style="border-right-width:10px; border-color:#FFFFFF"/><p>Bazı kişiler sosyal güvenlikle ilgili konularda kamuoyunu galeyana getirmeyi çok seviyor. Mevzuatta bir düzenleme, bir değişiklik olacağı zaman sanki vatandaşların bütün hakları gasp ediliyor gibi  tabii ki sansasyon yapmak uğruna  yapılabilecek bütün çığırtkanlıklar yapılıyor. Öyle başlıklar atılıyor, öyle yazılar yazılıyor ki sanırsınız Ankara’da bazı siyasi ve bürokratlar yemeyip içmeyip acaba nasıl olur da vatandaşa sosyal güvenlik kazığı atarız derdindeymiş gibi lanse ediliyorlar. Hatta bu kadarla da kalınmıyor olası düzenlemelerde de yine sansasyon uğruna değişik manipülelerle haberler veriliyor. </p>
<p>Daha geçen haftalara kadar vatandaşa malulen emeklilik yanlış lanse edildiği için az buçuk başı ağrıyan, kan şekeri düşen, ellerine titreme gelen herkesin acaba malulen emekli olur muyum diye SGK’ya başvurduğunu ve SGK’nın malul işlemlerinin yapıldığı kurulun kilitlendiğini okuduk. Bu kadar çok başvuru olmasının sebebi vatandaşın kasıtlı olarak yanlış yönlendirilmesidir. Zira; bazı sosyal güvenlik uzmanı yazarlar, en az yüzde 60 oranında çalışma gücündeki kayıp üzerinde durmadan sanki her şeker hastası, sara hastası, böbrek hastası vs. malulen emekli olabilecek gibi yazılar yazdı ve vatandaş da hakkını almak için SGK’ya başvurdu. Bu şekilde sırf adını duyurmak, sansasyon yapmak için insanlar yanlış yönlendirildi, bu yapılan zulümdür.</p>
<p>Hatırlarsanız “<b>Önce edep, önce edep</b>” başlıklı ilk yazımda “<i>Kimi kendi adına sosyal güvenlik uzmanı denen şahıslar gibi yalan yanlış haberlerle sizleri yanıltmayacağım, sırf sansasyonel olmak adına boşuna çalışma hayatı ile ilgili gündem oluşturmayacağım ve sırf milletin iş ve sosyal güvenlik hakları üzerine kurulu ticaret için mevcut yönetimlere yalakalık yapmayacak, eski yönetimleri de ahlaksızca yerden yere vurmayacağım... Kısacası bu köşeden sadece ve sadece çalışma hayatındaki haklara nasıl ulaşılacağını anlatıp gördüğüm yalan yanlış haberlerin, insanları kandırarak ondan nemalanmaya çalışanların foyasını ortaya çıkaracağım,</i>” demiştim. Yaklaşık 15 haftadır da bu düstura göre yazılar yazmaya, sizleri bilgilendirmeye gayret ettim, ediyorum. Çünkü sosyal güvenlik hakkı insanların en temel haklarından birisidir. </p>
<p><b><br/>ŞÜKRÜ HOCA BU YAZIDA NEYİ KASTETTİ?</b></p>
<p>Bu konuda bilgilendirme yapanların da mevzuatı net olarak anlaşılır bir şekilde vatandaşa sunması gerekir. Bu bağlamda size bir yazıdan bahsetmek istiyorum. Geçen hafta yıllardır yazılarını takip ettiğim, fıkralı kitaplarını okuduğum kamuoyunda ünlü vergi hocası olarak bilinen <b>Şükrü Kızılot</b>’un geçen hafta bir yazısını okudum. Kendisi “<b>Temizlikçi kadını sigorta ettirdi, maliyeti sıfır</b>” başlıklı yazısında son haftalarda çok konuşulan ev hizmetlerinde çalıştıranların sigortasız çalışmalarını önleyecek bir çözümden bahsetti. Yazıda, şirketi olan bir arkadaşının, evinde hizmetli olarak çalışan bayanı kendi şirketinden sigortalı gösterdiğini yazdı. Ve bunu ev hizmetlerinde sigortasız çalışmanın önlenmesi için çözüm olarak takdim etti. Kendisinin mevzuat bilgisine saygım var ama <b>bu yazısında bilerek veya bilmeyerek sahte sigortalılık tüyosu veriyor</b>. Zira sosyal güvenlik mevzuatına göre, <b>her çalışan, katiyetle çalıştığı işyeri adresinden sigortalı olmak zorundadır</b>. Bu şekilde yapılmayan sigorta bildirimleri sahte sigortalılığın kapsamına girer. Şimdi hocanın bahsettiği şirkette bir denetim yapılsa ve kadınların şirkette çalışmadığı hâlde sigortalı olarak bildirildikleri tespit edilse; şirket çalışanı olmadığı hâlde şirket işyeri dosyasından bildirilen iki kadının sigorta bildirimleri iptal edilir ve gerçekte çalıştıkları ev adresinde sigortalı olmaları sağlanır. Bununla ilgili de gerekli idari para cezaları uygulanır. </p>
<p>Şimdi hocamız bu yazıyı neden yazdı, neyi kastetti açıkçası bilmiyorum ama <b>bu yazıyı yazdıktan sonra bu çözümün yanlış bir çözüm olduğunu, bu çözümün sahte sigortalılığa sebep olacağını belirtmesi gerekirdi</b>. Yani bu şekilde hocanın yazıda bahsettiği gibi bu yolla “BİR TAŞLA BİRKAÇ KUŞ” avlanmaz ne yazık ki. Zira tekrar etmek gerekirse, <b>her çalışanın çalıştığı işveren tarafından çalıştığı işyeri adresinden sigortalı bildirilmesi zorunludur</b>. Bunun için temizlikçi iki kadının çalıştığı ev adresinde ev sahibi adına açılmış işyeri dosyasından bildirilmesi gerekir. Ama hocanın da belirttiği gibi, gariban temizlikçi kadınların basit ve pratik sigortalı olmasını sağlayacak gariban ev sahiplerini rahatlatacak bir çözümün SGK tarafından yapılması gerekir. Zira görüldüğü gibi insanlar ceza yememek için hukuksuz yollara tevessül ediyorlar. Yazıda katıldığım tek kısım da burası... Bunun haricinde aslında <b>yazıda belirtilen çözümün vergi usul kanunu yönünden de usulsüz bir tarafı var zira şahsi harcamalar şirket gideri olarak kesinlikle yazılamaz</b>. Bu da vergi ziyanına sebeptir. Ama bu konuda hocanın yazısına karşı yorum yapamam. Bu konuda da vardır hocanın bir bildiği. Ne de olsa Türkiye’nin en ünlü vergi profesörü...</p><b>
<p><br/>nusretezer@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/nusret-ezer/makale-unlu-hocadan-sahte-sigorta-bildirme-tuyolari-mi.htm), [web.archive.org (arşiv bağlantısı)](http://web.archive.org/web/20131031152441/http://www.taraf.com.tr:80/nusret-ezer/makale-unlu-hocadan-sahte-sigorta-bildirme-tuyolari-mi.htm)
# Memleket meselesi meslek lisesiydi ama dersaneler oldu

*Nusret Ezer 06.11.2013*

<div class="yazi"><img align="left" alt="Memleket meselesi meslek lisesiydi ama dersaneler oldu" border="0" src="http://www.taraf.com.tr/fotoraflar/makaleler/memleket-meselesi-meslek-lisesiydi-ama-dersaneler_9462_orijinal.jpg" style="border-right-width:10px; border-color:#FFFFFF"/><p>Ülkemizde yaklaşık bir yıldır dersanelerin kapatılması ile ilgili bir gündem var. Neredeyse hemen hemen her gün dersaneler kapatıldı, kapatılacak gibi haberler okumaktayız. Kapatılma gerekçesinin gerçekte ne olduğu ayrı bir konu ama söylenenlere bakılınca eğitimde fırsat eşitliğini bozan bir etkisi olduğu için dersanelerin kapatılması isteniyormuş. Zira herkes çocuğunu dersaneye gönderemiyormuş bu sebeple haksızlık oluyormuş falan filan... Hatta bu konuda sınav değişikliğine vs. gidilmiş. Dersanelerin gerçekten fırsat eşitliğine menfi etkisi var mı? Eğitim sisteminde esas sorun ne? Bu soruların cevaplanması eğitim uzmanlarının işi... Ayrıca yatırım büyüklüğü hesaplanamayan dersanecilik sektöründe 2012 yılı sonu itibari ile yıllık 1,8 milyar TL ciro kaydedildiği, 70 bin civarında öğretmenin istihdam edildiği, 400 bin TL civarında SGK’ya sigorta primi ödendiği, bu kadar dev yapıda bir sektörün “<b>tez kapatılsın</b>” talimatı ile bir anda kapatılıp kapatılamayacağı ile ilgili ekonomik analiz de iktisatçıların işi. Ama eğitim sisteminde hem eğitim uzmanlarının hem de iktisatçıların beraber tartışıp çözüm bulması gereken eğitimin istihdama etkisi sorunu ile ilgili bir durum var ki esas tartışılması gereken sorundur... </p>
<p>Eğitimin sonucundaki asıl gaye iyi bir meslek sahibi olmaktır ve şu anki mevcut sistem her öğrencinin üniversite mezunu olması üzerine kurulu bir amaç doğrultusunda hizmet verdiğine göre de her üniversite mezunun iyi bir mesleği olması gerekir. Herkesin üniversite mezunu olması için yaklaşık 10 yıldır ülkenin her ilinde üniversiteler açıldı. Sadece İstanbul’da devlet üniversiteleri ile beraber vakıf ve özel üniversite sayısı toplam; 49 adet... Hâliyle üniversite sınavına giren hemen hemen bütün öğrenciler baraj puanını geçmeleri hâlinde bir bölüme yerleşiyorlar. Burada, üniversitelerde yeterli nitelikte ve nicelikte akademisyen var mı tartışmasına girmeye gerek bile yok. Olmadığını hepimiz biliyoruz. Liselerdeki öğretmenlerin devşirilmesi ile okutman adı altında üniversitelerdeki akademisyen boşluğunun doldurulmasına çalışılıyor. Bu durumda eğitim ayrı bir sorunu... Belki bu da ayrı bir sorun olsa da bu kadar üniversite ile üniversiteli olmak çözüme kavuşmuş gibi iş sorunu, istihdam sorunu ciddi problem. İstihdam sorunu içinde üzerinde durulması gereken esas mesele; sanayileşmede ivme kazanan ülkemizdeki ara eleman sorunudur.</p>
<p><b><br/>HERKES MASA BAŞINDA ÇALIŞACAKMIŞ GİBİ EĞİTİLİYOR...</b></p>
<p>Evet, ülkemizde çalışma hayatı içindeki en önemli sorun ara eleman sorunudur. Çünkü daha eğitimin ilk yıllarından itibaren öğrenciler masa başında çalışacaklarmış gibi eğitiliyorlar, okuyorlar. Tabii ki herkesin masa başında çalıştırılmasına imkân olmadığı için de diplomalı işsizler çığ gibi büyüyor. Hatta Sayın Başbakan bir demecinde “<b><i>Herkes masa başında çalışmak mecburiyetinde mi</i></b>” diye bu konuyu sorgulamıştı ama gelgelelim eğitim sistemi ne yazık ki herkesin masa başında çalışmasına dönük olarak kurgulanmış. Yani endüstri meslek lisesini okuyan öğrenci bile geleceğini üniversite sınavına girmekte gördüğü için ve üniversite sınavını kazanırsa da ara eleman olmak istemediği için bu sorun kısır döngü hâlinde devam ediyor gidiyor. Hâlbuki hatırlarsanız bir ara televizyonlarda da kamu spotları dönen “<b>meslek lisesi memleket meselesi</b>” gibi eğitim kampanyası vardı. Bu, bence önemli bir projeydi. Çünkü bu proje ile meslek liselerindeki eğitim tam da ara eleman sorununu hem teknik kalite hem de sosyal kalite anlamında giderecek şekilde idealize edilmişti. Bu proje ile meslek lisesinde iş başı eğitimle okuyan genç liseden mezun olduktan sonra otomotiv, tekstil, ayakkabı vs. fabrikalarında gerekli teknik ara eleman ihtiyacını karşılayacak ve vasıflı eleman olarak iyi maaşla çalışarak teknik statü hem de sosyal statü elde edecekti. Kurumsallaşmış büyük fabrikalar ara eleman sorunlarını belki şu an bu şekilde çözüyorlar ama bu çözüm usulü genele yayılacak bütün sektörlerdeki işletmeler ara eleman ihtiyacını bu şekilde karşılayacaktı. Ama şu an ne yazık ki uygun vasıfta ara elaman bulunamıyor. Örneğin; İŞKUR’un işçi ilanlarına bakın, çoğu ara eleman ihtiyacı olan işçilik ilanları boşta, talep bulunamıyor. Çünkü açıktaki vasıf isteyen ara eleman işçi ilanı için işverenler tarafından vasıfsız işçiler yani “<b>ne iş olsa yaparım abi</b>” işçileri tercih edilmiyor. Başvurusu olsa ara elaman ihtiyacı olan işverence istihdam edilecek üniversite mezunları da “<b>dört yılı fabrikada işçi olmak için mi okudum</b>” mantığıyla istemiyor. Sonra da “<b>işçisi bulunamayan iş</b>” diye haberler karşımıza çıkıyor. Evet, doğru, çünkü gerçekten işçisi bulunamayan işler var ülkemizde, çünkü gerçekten uygun kalitede işçi yok. Ve çalışmak isteyip de iş bulamayan işsizlere de bakın; genel olarak vasıfsız işçiler ile diplomalı işsizlerden oluşuyor. Yine belirtmek istiyorum, <b>eğitim sistemimizde ara eleman ihtiyacını karşılayacak bir sistem kurgusu yok</b>. 3308 sayılı kanuna göre çıraklık eğitimi veren merkezler aktif, randımanlı olarak çalışmıyor. </p>
<p>İşte esas mesele meslek lisesi iken biz dersaneler kapansın mı kapanmasın mı diye tartışıyoruz. Ayrıca dersaneler kapansa da öğrencilerin üniversiteli olma idealleri ve yükseköğrenimde sınav sistemi olduğu sürece parası olan aileler özel öğretmen tutar yine de bozar fırsat eşitliğini... Ha bir de dersaneler kapanırsa ne olacak dersanelerde çalışan 70 bin civarında öğretmen diye sormak istiyorum. Devlet okullarına mı atanacaklar? Var mı böyle bir imkân? Doğru mu bilmiyorum ama hâlihazırda atanamadığı için 38 öğretmen adayının intihar ettiğini yazıyor ajanslar...</p><b>
<p><br/>nusretezer@gmail.com</p>
</b>
</div>

Kaynak: [taraf.com.tr](http://www.taraf.com.tr:80/nusret-ezer/makale-memleket-meselesi-meslek-lisesiydi-ama-dersaneler.htm), [web.archive.org (arşiv bağlantısı)](http://web.archive.org/web/20131107203907/http://www.taraf.com.tr:80/nusret-ezer/makale-memleket-meselesi-meslek-lisesiydi-ama-dersaneler.htm)
# Davul SGK’nın boynunda, tokmak Sağlık Bakanlığı’nda

*Nusret Ezer 13.11.2013*

<div class="yazi"><img align="left" alt="Davul SGK’nın boynunda, tokmak Sağlık Bakanlığı’nda" border="0" src="http://www.taraf.com.tr/fotoraflar/makaleler/davul-sgk-nin-boynunda-tokmak-saglik-bakanligi_7755_orijinal.jpg" style="border-right-width:10px; border-color:#FFFFFF"/><p>SGK’nın imajı bir türlü düzelmiyor. Aktüeryal dengesi bozuk olduğu ve devamlı surette Hazine’den sübvanse edildiği için bilhassa 90’lı yıllardan beri sosyal güvenlik sistemi kara delik yaftalamalarına maruz kalmıştır. Aktüeryal dengeyi bozan en önemli etkende erken emeklilikten kaynaklanan aktif-pasif dengesizliğidir. 5510 sayılı kanun öncesine kadar neredeyse üç sosyal güvenlik kurumunun aktif-pasif dengesi 1,8’lere kadar düşmüştü. İşte bu durumda bütün mali analistlerin sosyal güvenlik kurumlarına karşı kara delik önyargılarının oluşmasına sebepti. Neyse ki önce 4447 sayılı kanunla gelen yaş şartı ve 5510 sayılı kanunla yapılan reformdan sonra bu konuda çözümcü adımlar atıldı. Ama gelgelim bu sefer <b>SGK’nın başı sağlık harcamalarından dolayı dertte</b> ve yine bu sebepten SGK kara delik betimlemelerine kurban gitmekte. <b>2013 yılı bütçe tahminlerine göre ilk defa sağlık harcamalarına ödenen para faiz harcamalarını geçmiş bulunmakta.</b> Yaklaşık rakamlara göre 50 milyarı geçkin sağlık harcamaları var. Zira faiz harcamaları gelir dağılımını bozucu etki yapar, var olan rant sermayesinin güçlendiği ve reel harcamaların azaldığı anlamını ortaya çıkarır. Bu konu tabii iktisatçıların konusu ama sağlık harcamalarının bu kadar fazla olmasının ise SGK açısından sürdürebilir olmaktan çıktığı anlamına gelmektedir. Bu durum SGK’nın finansmanı açısından oldukça sorundur. Bu sorunun altında ise en önemli unsur olarak <b>yanlış teşhis ve tedavi sonucunda kullanılan tomografi, röntgen, MR vs. gibi teşhis araçları ile yersiz ilaç kullanımlarının fazlalaşması</b>dır. Tabii buna suiistimal olan <b>kaçak ilaç, sahte hasta vs. gibi bazı hastanelerin ve eczanelerin SGK’yı dolandırmaya dönük faaliyetleri</b>ni de eklediğimizde işte <b>sağlık harcamaları katlanılamaz sonuçlara, maliyetlere çıkmakta</b>. Geçenlerde sigortalıdan alınacak katılım payının yüzde 200’e çıkarılmasının sebebi de buydu zaten. </p>
<p>Burada üzerinde durulması gereken iki durum var; birincisi <b>Sağlık Bakanlığı’nın yapmış olduğu bütün sağlık harcamalarını SGK’nın ödemesi</b>, ki buna davul SGK’ya asılı tokmak Sağlık Bakanlığı’nın elinde diyebiliriz. Yani sağlıkla ilgili bütün gelişmelerden, örneğin sağlık helikopterinden yüz nakillerine kadar hepsi Sağlık Bakanlığı’nın yüz akı gelişmeler gibi gösterilse de bunların finansmanını SGK yapmaktadır. Bu durumda da <b>Sağlık Bakanlığı prestij sağlarken SGK sınırları aşan sağlık harcamalarından dolayı imaj kaybına uğramaktadır</b>. Bununla birlikte; özel sağlık hizmet sunucularından bazı hastane ve eczanelerin en sahtekârlardan daha kıvrak hareket ederek SGK’yı dolandırmaya çalışması da ayır bir sorundur. Ve bundan sonra da yeni önlemler gelecek, ki şimdiden tamamlayıcı sigortalılık konusu tartışılmaya başlandı bile. Yani günün sonunda SGK yine birileri tarafından kara delik olarak adlandırılacak. </p>
<p>***</p>
<p><b><br/>SGK’nın yemek parası ile bütün SGK yöneticilerine yemek ısmarlasam doyarlar mı?</b></p>
<p>Okurumuz Hikmet Bey büyük bir şirkette insan kaynakları müdürü olduğunu, SGK’nın primden muaf tuttuğu paranın çok az olduğunu, yemek parası adı altında yapılan ödemelerden prime esas kazançtan muaf tutarın çalışılan gün sayısı üzerinden günlük asgari ücretin yüzde 6’sı oranında olduğunu, bunun da 2013 yılı itibariyle 26 gün üzerinden 53,12TL’ye, günlük de 2.04TL’ye tekabül ettiğini belirtiyor. Yani SGK’nın, yemek parası verilecek işçilere sadece 2,04 TL verebileceğini, bunun üstünde verirseniz prim keserim dediğini belirtiyor. Gelir vergisi istisnasının KDV hariç 12 TL olduğunu ekliyor. Neden SGK’nın istisna tutarı ile Maliye’nin istisna tutarının ayrı olduğunu, buna göre işçinin 2,04 TL’den nasıl doyacağını ve eğer bu miktardan SGK kendi personelini doyuruyorsa ben bütün SGK’lılara yemek ısmarlasam doyarlar mı, diye soruyor. Okurumuz eleştirisinde haklı... Primden istisna tutarın 2,04TL olması açıkçası çok düşük bir rakam. Bu rakamla zor da olsa ancak ekmek arası tarzında yemek yenebilir. Bunun revize edilmesi gerekir. SGK’lıların bu parayla doyabilir mi sorusuna da denemek lazım diyorum.</p><b>
<p><br/>nusretezer@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/nusret-ezer/makale-davul-sgk-nin-boynunda-tokmak-saglik-bakanligi.htm), [web.archive.org (arşiv bağlantısı)](http://web.archive.org/web/20131116151926/http://www.taraf.com.tr:80/nusret-ezer/makale-davul-sgk-nin-boynunda-tokmak-saglik-bakanligi.htm)
# Dershane sorunu, ara eleman yetiştirmekle çözülür

*Nusret Ezer 20.11.2013*

<div class="yazi"><img align="left" alt="Dershane sorunu, ara eleman yetiştirmekle çözülür" border="0" src="http://www.taraf.com.tr/fotoraflar/makaleler/dershane-sorunu-ara-eleman-yetistirmekle-cozulur_306_orijinal.jpg" style="border-right-width:10px; border-color:#FFFFFF"/><p>İki hafta önce “<b>Memleket meselesi meslek lisesiydi ama dershaneler oldu</b>”<b> </b>başlıklı bir yazı kaleme almıştım. Yazımda eğitim sisteminde öğrencilerin ilk yıllarından itibaren masa başında çalışacaklarmış gibi eğitildikleri için bütün eğitim süreci içinde üniversiteli olmak için şartlandırılmakta olduklarını belirtmiştim. </p>
<p>Sonuçta öğrenciler 4+4+4’ten oluşan eğitim dizisi sonunda üniversiteli olmak için var güçleriyle adı ve sistemi neredeyse her yıl değiştirilen üniversite sınavına girme mecburiyetinde oluyor. Bununla birlikte iyi bir meslek iyi bir üniversiteden, iyi bir üniversite iyi bir liseden, iyi bir lise iyi bir ilköğretimden geçer basit mantığı ile beraber ilkokul 2. sınıftan sonra öğrenciler Veliefendi Hipodromu’ndaki yarışçı atlar gibi yarıştırılıyor. Tabii buna ebeveynlerin hırsları da eklenince öğrenci için yaklaşık azami 10 yıl sürecek büyük maraton başlıyor. </p>
<p>Önce ilköğretimden başlayan dershaneler, özel dersler, kurslar vs., alındıkça alınıyor. Bunu parası olan aileler yapıyor. Parası olmayan aileler de çocuğunu okutabilmek için ekmeğinden artırıyor, ek iş yapıyor, ineğini satıyor ve hiç olmazsa çocuğunu sınavdan önceki yıl içinde dershaneye gönderiyor. </p>
<p>Öğrencilerde öyle bir motivasyon oluyor ki, dershaneye gitmeyen öğrenci sınavı kazanamaz sanılıyor. Tabii dershane, sınavı kazanma ile bitiyor mu? Ne yazık ki hayır. Çünkü öğrenci üniversiteyi bitirince devlette bir işe yerleşmek için KPSS’ye giriyor, akademisyen olmak istiyorsa ALES’e giriyor, tıp mezunu ise uzman olmak için TUS’a gidiyor, dil başarısı için KPDS’ye, TOEFL sınavına giriyor.. giriyor da giriyor... Bu sınavlara girecek öğrenci bu sefer de bunlar için dershanelere gidiyor, özel ders alıyor. Yani yarış atının yarışı bitmek bilmiyor. Öğrencilerin sınav maratonu bitmiyor ama dershaneye gitmek sınav maratonun vazgeçilmez ritüeli... </p>
<p>Peki, dershaneler burada o çokça söylenen ama ne olduğu tam anlaşılmayan “<b>fırsat eşitliğini</b>” baltalıyor mu yoksa berabere mi sağlıyor. Cevap; sistemin çürüklerini kapatıyor. Zira eğitim süresince öğretilemeyen bütün dersler dershanede bir yıl içinde hem de sınava dönük öğretiliyor. Bu sebeple eğer sistemi sınav üzerine kurgularsanız ve sınav sonucuna göre meslek sahibi yaparsanız dershanelere olan ihtiyacı sonlandıramazsınız. Bunun için iki hafta önceki yazımda da belirttiğim üzere; öğrencinin sınav üzerine kurguladığı kariyer tercihini hem teknik kalite hem de sosyal kalite anlamında yetişmiş ara eleman olma ihtimaline kaydırmak gerekir. Bu şekilde; ara eleman sorunu çözüldüğü takdirde hem sanayinin ihtiyaç duyduğu nitelikli personel oluşur hem de üniversite sınavına girmek için eğitim sürecinde koşullanan öğrenci sayısı biter. Bu ise eğitim sisteminin aksayan yanlarını kapatmak için takviye olarak açılan ve işletilen süreç içinde okulların da önüne geçip asli unsur olan dershaneler ihtiyaç olmaktan çıkacaktır. </p>
<p>Velhasıl; dershanecilikle ilgili çalışma ekonomisi uzmanı bir hukukçu olarak ürettiğim çözüm “<b>dershane sorununun, ara eleman yetiştirilmesi ile</b> <b>çözüleceğidir</b>”.</p><b>
<p><br/>nusretezer@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/nusret-ezer/makale-dershane-sorunu-ara-eleman-yetistirmekle-cozulur.htm), [web.archive.org (arşiv bağlantısı)](http://web.archive.org/web/20131123072306/http://www.taraf.com.tr:80/nusret-ezer/makale-dershane-sorunu-ara-eleman-yetistirmekle-cozulur.htm)
# Dershaneler okulun ikamesi mi ki, dönüştürülsün

*Nusret Ezer 27.11.2013*

<div class="yazi"><img align="left" alt="Dershaneler okulun ikamesi mi ki, dönüştürülsün" border="0" src="http://www.taraf.com.tr/fotoraflar/makaleler/dershaneler-okulun-ikamesi-mi-ki-donusturulsun_441_orijinal.jpg" style="border-right-width:10px; border-color:#FFFFFF"/><p>Son bir aydır iktidarın “<b>bir yemin ettim ki dönemem</b>” ruh haleti ile Rus ruleti oynar gibi dershaneleri kapatma ısrarını tartışıyoruz. Daha doğrusu “<b>tez kapatılsın</b>” talimatının altındaki yatan sırrı araştırıyoruz. Evet, bu konu ile siyasi iktidar tam bir Rus ruleti oynama refleksi ile bu konu gündemde... Ama ne yazık ki, korkarım bu Rus ruleti dershanelere devam eden ve 29-30 Kasım’da yapılacak baraj sınavına girecek çocukların beyninde patlayacak gibi. Zira; zaten sınav stresi ile saçkıran olmaya aday gencecik beyinler bu sürecin içinde fillerin tepişmesi ile ezilen çimenlere benziyorlar. Bu tartışmaların, sonu hayır olsun ama daha önceki bu konuyla ilgili yazdığım iki yazımda da belirttiğim gibi, bütün öğrenciler masa başında çalışacakmışçasına öğrenim hayatı boyunca yarış atı gibi bir o sınavdan bir bu sınava koşturulduğu sürece çokça tartışılan dershanelerin ihtiyacı giderilemez. İşte konunun esas çözülmesi gereken sorun da zaten bu. </p>
<p>Evet, dershaneler eğitim sisteminin ihtiyacı olarak ortaya çıkmış bir oluşum mu yoksa dershaneler sadist anne ve babaların, mazoşist öğrencilerin okuldan sonra matematik, fizik, Türkçe vb. dersleri almak istemelerinden mi kaynaklanıyor. Sadist ebeveynleri ve mazoşist çocukları bir kenara koyarsak  ki bu tip insanlarla hiç karşılaşmadım ben , çocukların okula ek olarak dershaneye gitmeleri, anlaşılmayan derslerin takviye edilmesi ve okullarda hiç yapılmayan test tekniğinin öğretilmesi içindir. </p>
<p>Şimdi buradan mikro iktisat konusuna gireceğim, bu da üniversiteler olmasına rağmen KPSS kurslarında (bu kurslara da gerek yok mu acaba) ayrıntılı öğretilmektedir. Benim az buçuk bildiğim kadarıyla mikro iktisatta ikame mal ve tamamlayıcı mal izah edilir. İkame mal birbirlerinin yerine kullanılan mal olarak tanımlanırken örneğin; çay ve kahve ikame maldır. Tamamlayıcı mal ise esas malın eksikliklerini tamamlayan, takviye eden maldır ki buna örnek olarak çay ve şeker gösterilebilir. Tabii bu anlattıklarım az buçuk iktisat bilgisinin ifadesi, bunu <b>Mehmet Altan</b> gibi iktisat profesörleri hocalarımız ayrıntılı olarak açıklayabilir. Bunları neden mi yazdım? Yukarıda belirttiğim gibi dershaneler Milli Eğitim Bakanlığı’ndaki okulların tamamlayıcı niteliğinde hizmet veren kurumlardır. Bu sebeple büyüklerimiz bu konuyu anlatırken “<b>dönüştürme</b>” kelimesi ile açıklamasınlar. </p>
<p><b><br/>SAMANLIKTA FİZİK DERSİ...</b></p>
<p>Zira dershaneler okulların ikame hizmeti değil tamamlayıcı hizmetidir. Yani mevcut dershaneler dönüştürülse bile bu dönüşüm yaşandıktan sonra “<b>yasak</b>” olacağı için işte o zaman merdiven altı dershaneler türer. Çünkü dershane ihtiyacı yine devam eder. O zaman bu dershanelerde,  hani CHP’nin tek parti olduğu dönemde yasaklandığı için samanlıklarda gizli saklı Kur’an-ı Kerim öğretiliyordu  gizli saklı matematik, fizik, Türkçe vb. dersler okutulacak, eminim. Onun için şu “<b>dönüştürme</b>” konusunun, teşvik verip özel okul yapacağız, açık lise yapacağız, okuma salonları yapacağız vs. gibi zoraki düzenlemenin butlan bir düzenleme olacağının bilinmesi lazım. Yasak sonrası yasadışı olarak takviye kurs öğretmenliği yapan dershaneci ile bu takviye kursu almak isteyen öğrenci randevulaşması sürecinde çok dikkatli olmalı. Diğer türlü, maazallah bir baskında test kitapları, cetveller, özet kitaplardan oluşan suç aletleri ile dershaneci öğretmen ile dershaneci öğrenci suçüstü yakalanabilir. Ya da buluşma görüşmeleri teknik takibe takılabilir.</p>
<p>***</p>
<p><b><br/>SGK icra memurları sahipsiz mi?</b></p>
<p>Maliye politikasında esas sorun gelirlerin tahsilidir. Vatandaşların, devlete olan görevlerini kendiliğinden yapmaları gerekir. Yani kendisi adına reel olarak tahakkuk eden vergiyi hiçbir zorlamaya gerek kalmadan kendisi gelip devlete ödemelidir. Bu durum vatandaşlık görevinin en önemlisidir. Yani vatandaş devletini yanıltmaz, uğraştırmaz, sorun çıkartmaz. Ama buna rağmen bilhassa ödeme görevini yerine getirmeyen vatandaşlar devlet tarafından mecburi ödemeye tabi tutulur. İşte bunun için devlet sistemimizde Adliye’nin, Maliye’nin ve SGK’nın icra memurları vardır. Adliye’de icra müdürlüğü varken Maliye’de uzman statüsünde, SGK’da ise normal vasfı olmayan memur statüsündedir. Yani muadilleri aynı işi yapan SGK içre memurları sahipsiz gibi hiçbir artı hak elde etmeden icra gibi zorlu bir işi yapmaktalar. Yani; SGK icra memurları diğer icracılar gibi her türlü yetki ile donatıldığı hâlde kadro yapısı, kadro sayısı, mali ve özlük hakları bakımından zayıf bırakılmışlardır. SGK icra memurlarına aynı denetmenlerde olduğu gibi iyileştirme yapılması gerekir. Hatta imkân varsa sadece icra memurları değil ciddi mevzuat bilgisi ve uzmanlık gereken tahsis, işveren, kısa vadeli servislerinde çalışan memurlara da ayrıcalık getirilmesi gerekir.</p><b>
<p><br/>nusretezer@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/nusret-ezer/makale-dershaneler-okulun-ikamesi-mi-ki-donusturulsun.htm), [web.archive.org (arşiv bağlantısı)](http://web.archive.org/web/20131202003555/http://www.taraf.com.tr:80/nusret-ezer/makale-dershaneler-okulun-ikamesi-mi-ki-donusturulsun.htm)
# Dershanelerin kapanması ertelendi, kıdem tazminatı ertelendi, iş güvenliği de ertelenir mi

*Nusret Ezer 04.12.2013*

<div class="yazi"><img align="left" alt="Dershanelerin kapanması ertelendi, kıdem tazminatı ertelendi, iş güvenliği de ertelenir mi" border="0" src="http://www.taraf.com.tr/fotoraflar/makaleler/dershanelerin-kapanmasi-ertelendi-kidem_5099_orijinal.jpg" style="border-right-width:10px; border-color:#FFFFFF"/><p>Hükümet kanadından yapılan son açıklamaya göre  ki bu son, son olmayabilir.. yazının yazıldığı ya da yayımlandığı süre zarfında değiştirilme ihtimali var  dershanelerin kapatılması pardon dönüştürülmesi ile ilgili kararın ertelendiği, dershanelerin ocak ayından sonra da kayıt alabileceği, 2015 yılına kadar vakit verildiği bilgisi kamuoyuna deklare edildi. Bakalım itidal olur mu? Çok olacak gibi görülmüyor, çünkü dershane sahipleri özel öğretim mevzuatına göre uygun hâlde yasal bir dershane kurmak için milyonlarca para harcadıktan sonra koleje dönüştürme imkânının olmayacağını 2015 yılında da yine iddia edecekler ve dönüşmek istemeyecekler. Zaten gerçekten dershanelerin dönüşme imkânı yok. Örneğin; İstanbul’da Bağdat Caddesi’nde belki 100’e yakın dershane vardır, bunların da çoğu iş merkezlerinin içinde hizmet veriyorlar. Şimdi bu dershane sahiplerine dershanelerinizi koleje dönüştürün dense, bırakın Bağdat Caddesi’ni ne Kadıköy’de ne Maltepe’de kolej yapacak uygun yer yok. Kolej için ya Şile yolu ya Kayışdağı ya da Kurtköy denen yaklaşık 30 km. uzaklıktaki yerlere gitmeleri gerekir. Ama burada dikkat edilmesi gereken konu ise şu; Bağdat Caddesi’nde dershaneye giden çocuklar zaten Türkiye’nin en iyi kolejlerinde okuyup sınavlara hazırlanmak için dershanelere gelen öğrenciler. Yani kolejli öğrenciler, ne yapsınlar Kayışdağı’nda, Kurtköy’de yeni kurulacak kolejleri... Hâl böyleyken Ankara’nın doğusunda kolejlere zaten ihtiyaç yok. Biliyorum bu konu artık yeterince tartışıldı, inşallah dershane ile ilgili tartışmalar inatlaşmalara girilmeden, makul çözümlerle neticelenir. Diğer türlü dönüştürülmek mecburiyeti demokrasiye yakışmıyor. Ayrıca inandırıcı da olmuyor. Teşbihte hata olmaz ama elinde bıçakla ineğe doğru gelen kasaba, ineğin “<b><i>yoksa beni kesecek misin</i></b>” sorusuna kasabın “<b><i>hayır seni kesmeyeceğim, seni ete dönüştüreceğim</i></b>” demesi gibi saçma bir durum ortaya çıkarıyor hükümetin dershanelere “<b><i>sizi kapatmıyoruz, koleje dönüştürüyoruz</i></b>” şeklindeki beyanları. Zaten kapatıyoruz dense, kafadan teşebbüs hürriyetine aykırı olacağı için bunu yumuşatıp dönüştüreceğiz deniyor. </p>
<p><b> </b></p>
<p><b><br/>***</b></p>
<p><b> </b></p>
<p><b><br/>İş güvenliğinde ne olacak</b></p>
<p>Dershanelerle ilgili tartışmalar sürerken çalışma hayatının gündemini etkileyen gelişmeler de yaşanıyor. Bunlardan en önemlisi de, kıdem tazminatı fonu yasa tarihi çıkmaz ayın son çarşambasına ertelendi. Sebep de belli; taraflar anlaşamadı. Ne işçi ne de işveren kesimi ortak bir paydada karar verebildi. Bence fon tasarısı eski ile yeni tartışılan uygulamaların karmasından oluşmalı. Yani yine işçinin kıdem tazminatı sadakat borcu gereği belirli şartlara bağlanmalı, yine kıdemin ödenmesinden işveren sorumlu olmalı, işverenin ödeyemediği durumlarda işçi kıdemini kıdem tazminatı garanti fonundan almalı. Bu konuyu modelleri ile ayrı bir yazı da tartışmak lazım. Bence esas ertelenmesi gereken konu iş güvenliği uzmanlığı ile ilgili çalıştırma mecburiyeti ile ilgili durumdur. Zira; 1.1.2014 tarihinden sonra işyerinde çalışan sayısı 50’den az olan tehlikeli ve çok tehlikeli işyerleri de 6331 sayılı Kanun kapsamına dahil olacaklar. Ve buna göre iş güvenliği uzmanı ve işyeri hekimi bulundurma zorunluluğunda yer alacaklar. Eğer sınav tarihi ertelenmezse 21.12.2013 tarihinde yapılacak sınavla da yeni iş güvenliği uzmanları piyasaya çıkacak ama bu iş güvenliği uzmanlarından kaç tanesi tehlikeli ve çok tehlikeli işyerlerinde iş güvenliği uzmanlığı yapabilecekler. Bu tartışma konusu. Bu durumda işverenler sırf ceza yememek adına yine kendisine hizmet verecek iş güvenliği uzmanlarının dayattığı ücrete göre anlaşma yapıp yüksek ücretlerden maliyetlere katlanacaklar. Çünkü piyasada bunu karşılayacak sayıda ve nitelikte iş güvenliği uzmanı ne yazık ki yok. Bu da hâliyle kıt kaynaklar prensibine göre rantın oluşmasını sağlıyor. Bakalım aralık ayının son haftasına kadar bekleyelim ama sürpriz bir durum olmazsa iş güvenliği bir kez daha ertelenir diye düşünüyorum.</p><b>
<p><br/>nusretezer@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/nusret-ezer/makale-dershanelerin-kapanmasi-ertelendi-kidem.htm), [web.archive.org (arşiv bağlantısı)](http://web.archive.org/web/20131206073700/http://www.taraf.com.tr:80/nusret-ezer/makale-dershanelerin-kapanmasi-ertelendi-kidem.htm)
# ‘#THYGönderŞuTerbiyesizi #ThyBuLekeyiTemizle’ ve ‘Acun’un Utanç Duvarı’

*Nusret Ezer 18.12.2013*

<div class="yazi"><img align="left" alt="‘#THYGönderŞuTerbiyesizi #ThyBuLekeyiTemizle’ ve ‘Acun’un Utanç Duvarı’" border="0" src="http://www.taraf.com.tr/fotoraflar/makaleler/thygondersuterbiyesizi-thybulekeyitemizle-ve_3567_orijinal.jpg" style="border-right-width:10px; border-color:#FFFFFF"/>Son haftalarda biliyorsunuz siyasi iktidar olan hükümet ile hizmet hareketi olan Cemaat arasında bilhassa dershaneler üzerinden başlayan ilginç bir süreç yaşanıyor. Bu süreçte Cemaat bilhassa görsel ve sosyal medyada geliştirdiği etkilerle (—Sayın Ali Bulaç’ın deyimiyle sosyal muhalefet oluşturmuş—) bir sivil toplum örgütü olarak hükümete karşı toplu ve anlamlı muhalefet geliştirilmiş oldu. Bu oluşumlar bilhassa Ortadoğu coğrafyasında olan bizlerin demokratik adımları adına oldukça önemli tepkiler. Kesinlikle dikkate alınması gereken bir süreç. Tabii ki bu süreçte tuhaf durumlar da yaşanmıyor değil. Örneğin; son birkaç gündür bilhassa sosyal medyada tartışılan bir konu var. Türk Hava Yolları’nda müdür olarak çalışan hem de kamu görevlisi bir kişi Sayın Fethullah Gülen’in şahsına saldırıcı ve çok ağır bir şekilde hakaret edici mahiyette bir tweet attı. Bunun üzerine kamuoyunda bu davranış büyük bir terbiyesizlik olarak değerlendirildi ve bu kişinin bu davranışından dolayı kamuda çalıştığı işten çıkarılması için büyük bir kampanya başlatıldı. Bununla ilgili yazının başlığında kullandığım “#THYGönderŞuTerbiyesizi” ve “#ThyBuLekeyiTemizle” hashtag’ları açıldı. Bu büyük tepki karşısında THY Yönetim Kurulu Başkanı Hamdi Topçu sözkonusu kişi ile ilgili gerekenin yapılacağını belirtti. Açıkçası Sayın Hamdi Topçu’nun bu açıklama sonrası ilgili kişi hakkında ne yapacağını, nasıl bir yaptırım uygulayacağını bilemiyorum. Çünkü (eğer o kişi İş Kanunu’na tabi olarak çalışıyorsa) İş Kanunu’nda işçinin özel hayatında yaptığı hatalar, yanlış tutum ve davranışlar iş akdinin feshini gerektirmez. Kanun daha çok işçinin özel hayatındaki olumsuz imajın işyerine yansımaması hâlinde sorun oluşturmayacağı üzerine kurulmuştur. Ama çalışanın sözleşmesinde çalışanın özel hayattaki tutum ve davranışlarını disipline etmesi ile ilgili işyerinin kısıtlayıcı hükümleri varsa buna göre çalışanın iş akdi bu sözleşme hükümlerine göre geçerli nedenle feshedilebilir. THY’deki müdürün attığı tweet’in her ne kadar İş Kanunu açısından sorun olarak görülmese de insani, vicdani ve ahlaki yönden kesinlikle sorun olduğu aşikârdır.<br/><br/>Bu haftaki konu iş sözleşmesinin feshi olmuşken bir de basında “Acun’un Utanç Duvarı” başlığı ile haber olan ve Sayın Acun Ilıcalı’nın satın almış olduğu TV8 kanalındaki çalışanların listeler hâlinde işten çıkarılması ile ilgili birkaç cümle ile açıklama yapmakta fayda var. Kanalın satışı sonrası birçok haberde kanalda bazı çalışanların herhangi bir açıklama yapılmadan duvara asılan listelerle işten çıkarıldıklarını öğrendikleri ve listede isimleri olmayanların işlerine devam ettikleri iddia edildi. Yine İş Kanunu’ndaki iş akdinin feshinin düzenlendiği 18. ve 25. maddelere göre işçinin iş akdi geçerli ve haklı nedenle feshedilebilir. İşyerinin devirlerinde yeni işveren de bu kaidelere uymak zorundadır. Yani diğer bir ifade ile işverenin işçiye “İşyeri benim değil mi? Muhasebeye git, ihbar ve kıdem tazminatını ödesinler, seni işten çıkarıyorum...” deme hakkı yoktur. Hele hele duvara liste asıp işten çıkarılanları ilan etmek hakkı hiç yok. İşçinin gerçekten işten çıkarılması gerekiyorsa bunun nedeninin işçiye açıkça belirtilmesi ve ona göre işten çıkarılması gerekir. İşçi, işten çıkarılma gerekçesini geçerli bulmaması hâlinde (—eğer işçi otuz veya daha fazla işçi çalıştıran işyerinde çalışıp en az altı aylık kıdemi varsa—) belirsiz süreli iş sözleşmesini fesheden işveren hakkında bir ay içinde iş mahkemesinde işe iade davası açabilir.<br/><br/><h3>SGK’daki affın mahiyeti</h3>28.08.2013 tarihli “Ufukta prim affı var mı” başlıklı yazımda, seçim sürecine girdiğimiz için Bağ-Kur ve SSK prim borcu olan sigortalı ve işverenlere prim affı olabileceğini belirtmiştim. Beklenen prim affı kamuoyuna ilan edildi. Muhtemelen de birkaç hafta içinde yasalaşır. Ama sözkonusu af sadece Bağ-Kur’lular için geldi ve onun da adına af demek doğru değil. Çünkü planlanan düzenlemeye göre; Bağ- Kur’a iki yıldan fazla sürede borcu olanlara yapılandırma için üç ay süre verilecek, bundan yararlanmayanın hem borcu hem de hizmeti silinecek. Yani düzenleme geçici bir düzenleme. Buna göre; Kanun’un yürürlüğe girdiği tarihten itibaren üç ay içinde, 24 aydan fazla Bağ-Kur prim borcu olan sigortalılar borcun yapılandırılması için talepte bulunmazlarsa Bağ-Kur borçları ve hizmetleri silinecek. Bu durumda Bağ-Kur’a borcu olduğu için sağlıktan yararlanamayan ya da emekli olamayanlar için imkân sağlamış olacak.<br/><br/><br/><b>nusretezer@gmail.com<br/></b><br/>
</div>

Kaynak: [taraf.com.tr](http://www.taraf.com.tr:80/nusret-ezer/makale-thygondersuterbiyesizi-thybulekeyitemizle-ve.htm), [web.archive.org (arşiv bağlantısı)](http://web.archive.org/web/20131220014932/http://www.taraf.com.tr:80/nusret-ezer/makale-thygondersuterbiyesizi-thybulekeyitemizle-ve.htm)
# Hukuki riskli bir ülke miyiz

*Nusret Ezer 25.12.2013*

<div class="yazi"><img align="left" alt="Hukuki riskli bir ülke miyiz" border="0" src="http://www.taraf.com.tr/fotoraflar/makaleler/hukuki-riskli-bir-ulke-miyiz_4953_orijinal.jpg" style="border-right-width:10px; border-color:#FFFFFF"/><p>Son günlerde gündemi sarsan ve siyasi kriz hâline sokan yolsuzluk ve rüşvet operasyonu sonrası normalde tartışılması gereken konu 24 kişinin tutuklanması ile devam eden soruşturmanın içerikleri olması gerekirken zücaciye dükkânına giren filin hareketlerine benzer şekilde Emniyet’teki savruk atamalar, bir gece baskını ile değiştirilen Adli Kolluk Yönetmeliği, gazetecilerin Emniyet’e alınmamaları gibi Kenan Paşa’nın bile aklına gelmeyen keyfî uygulamalar oldu. Ha bir de dinde beddua etmenin çok hatalı bir tutum olduğu üzerinde duruldu. Sanki dinde rüşvet, hırsızlık, yolsuzluk mubah bir şeymiş gibi medyaya bile yansıyan bunca delile rağmen rüşvet, yolsuzluk iddiaları üzerinde durulmadı. </p>
<p>Ancak bu kadar gündem saptırılabilirdi ve saptırıldı. Sanki bakanların oğlu ve diğerleri ibadet ederken yakalanmış da gözaltına alınmışlar gibi konuyu dinî boyutta tartışmaya başladık. Ortada ciddi bir rüşvet şebekesi, çetesi var... Medyaya yansıyan tutanaklardan ve belgelerden kamu otoritesinin yöneticisi olan kişilerin yakınlarının, kamu gücünü yönetenlerin gücü üzerinden iş takipçiliği yaptığı şüphesi ortaya çıkıyor. Yani basit söylemle bakan çocuklarının ve diğerlerinin, bakanların gücü ve nüfuzu ile iş takipçiliği yaptıkları ve rüşvetler aldıkları iddia ediliyor.</p>
<p>Gündem bu kadar şaibelerle dolu iken tabii ki Türkiye içindeki yabancı yatırımcılar bile Türkiye’de bir muz cumhuriyeti olduğunu keşfetme şaşkınlığı içindeler. Zira yabancı sermayeli müvekkil şirketlerden birisinin yöneticisi avukat bey aslında sizden aldığımız hizmete fazla da gerek yokmuş diye kinayeli konuşuyor artık. Çünkü artık kendisi mali ve çalışma mevzuatı yönünden yiyecekleri cezalarda üst düzey bir yetkilinin oğlunu vs. yakınını bulup rüşvetle işler halledilebileceğine inanıyor. Ve ne yazık ki rüşvetin içine soruşturmayı yapan polisin, müfettişin, savcının değiştirilmesinden tutun da mevzuatın bile değiştirileceğine dair her şeyin dâhil olabileceğini düşünüyor. Bu düşüncenin sadece o yabancı işadamının ve yöneticinin düşüncesi olduğunu sanmıyorum. Çünkü son olaylardan sonra yurtdışında verdiğimiz resim bu gibi artık. Bu da bizim hukuki riskli bir ülke durumunda olduğumuz imajını oluşturuyor. Bilhassa yabancı yatırımlar için siyasi ve ekonomik riskin olmaması ne kadar önemli ise hukuki riskin olmaması da o kadar önemlidir. Ve süreç devam ettiği sürece ekonomimiz, istihdam potansiyelimiz olumsuz etkilenecek. Umarım hukuki riskli bu süreç siyasi riske veya ekonomik riske dönüşmeden son bulur. Şeffaflık ve herhangi bir şaibe olmadan dava süreci son bularak rüşvete ve yolsuzluğa bulaşanlar cezalandırılır. </p>
<p><b> </b></p>
<p><b><br/>***</b></p>
<p><b> </b></p>
<p><b><br/>İş güvenliğinde yeni dönem ceza ile mi başlayacak</b></p>
<p>Ülke gündeminde yolsuzluk ve rüşvet operasyonu var ama çalışma mevzuatında 1 Ocak’tan itibaren yeni bir döneme giriyoruz. 1.1.2013’te yürürlüğe giren 6331 sayılı <b>İş Sağlığı ve Güvenliği Kanunu</b> 50 ve üzerinde çalışanı olan tehlikeli ve çok tehlikeli işyerlerinde uygulanmaya başlanmıştı. Eğer herhangi bir erteleme olmazsa; 50 ve altında elaman çalıştıran tehlikeli ve çok tehlikeli işyerleri için de 1 Ocak 2014’te resmen başlıyor. İşte haberlerdeki kasıtlı bilgilerde bu kısımda devreye giriyor. Haberlere göre; yeni yıldan itibaren işyeri hekimi ve işyeri güvenliği uzmanı bulundurmayan firmaların ise 1000 TL’den 80 bin TL’ye kadar para cezasıyla karşılaşacakları ve şu an için 1 Ocak 2014’ten sonra işyerlerinin ihtiyaçlarını karşılayacak kadar iş güvenliği uzmanlığı olmadığı belirtiliyor. Buna ek olarak, birkaç kişinin çalıştığı kasap, berber, lokantalar vs. gibi işyerleri de bu kapsamda oldukları için sorunların olacağı açıklandı. Öncelikle belirtilen cezaların uygulanabilmesi için kanun kapsamındaki işyerinde bir teftişin yapılması ve kanuna aykırı hususların tespit edilmesi gerekmektedir. Bakanlıktaki müfettiş sayısına bakıldığında bu teftişlerin de kısa sürede yapılması imkânsız. Diğer türlü haberlerde belirtildiği gibi 1 Ocak 2014’ten sonra bütün işyerlerine cezalar yazılıp gönderilmeyecek. Ama herhangi bir panikleme olmadan 50 ve altında elaman çalıştıran tehlikeli ve çok tehlikeli işyerlerinin de 6331 sayılı Kanun yükümlülüklerine uymak için gerekli altyapı çalışmaları yapması gerekir. </p>
<p>Bununla birlikte; iş güvenliği uzmanlarının sayısının artırılması için merkezî sınavlar yapılmaya devam ediyor. Son olarak 21.12.2013 günü yapılan iş güvenliği sınavında piyasanın iş güvenliği uzmanı ihtiyacı büyük ölçüde giderilecektir. Bu sınava toplam 104.612 başvuru olmuş; yapılan başvurulardan 16.403’ü A ve B sınıfı uzmanlık için, 79.565’i C sınıfı uzmanlık için, 8.644 kişi işyeri hekimliği için gerçekleşmiştir. Ayrıca, 2014 yılı şubat ayında A ve B sınıfı iş güvenliği uzmanlığına geçiş için bir sınav daha yapılacaktır. Yapılacak bu sınavlar sonucunda çalışma hayatındaki iş güvenliği uzmanı yetersizliği sorununun tamamen çözülmesi hedeflenmektir. Birkaç kişinin çalıştığı kasap, berber, lokantalar vs. gibi işyerlerinin işyeri hekimi, iş sağlığı güvenliği uzmanı ihtiyacının SGK tarafından karşılanacak. Bu konuyla ilgili<b> 10 işçiden daha az işçi çalıştıran tehlikeli ve çok tehlikeli</b> sınıftaki işyerleri için yönetmelik dün Resmî Gazete’de yayımlanarak yürürlüğe girdi. Panik havasına gerek yok...<br/><br/><br/></p>
<p><b>nusretezer@gmail.com</b></p>
</div>

Kaynak: [taraf.com.tr](http://www.taraf.com.tr/nusret-ezer/makale-hukuki-riskli-bir-ulke-miyiz.htm), [web.archive.org (arşiv bağlantısı)](http://web.archive.org/web/20131226072657/http://www.taraf.com.tr/nusret-ezer/makale-hukuki-riskli-bir-ulke-miyiz.htm)
# Hallaç pamuğu gibi savrulan 700 polisin hakları

*Nusret Ezer 01.01.2014*

<div class="yazi"><img align="left" alt="Hallaç pamuğu gibi savrulan 700 polisin hakları" border="0" src="http://www.taraf.com.tr/fotoraflar/makaleler/hallac-pamugu-gibi-savrulan-700-polisin-haklari_5080_orijinal.jpg" style="border-right-width:10px; border-color:#FFFFFF"/><p>2014 yılına yolsuzluk ve rüşvet tartışmaları içinde girmek gerçekten çok üzücü. 17 Aralık günü başlayan operasyonla bir anda Cumhuriyet tarihinin en büyük yolsuzluk olayı ile karşılaşmış olduk. Ve bu tarihten sonra sırf yolsuzlukların üstü kapatılsın, gündem saptırılsın diye siyasi iktidar tarafından yolsuzluk üzerinden ülkeye uluslararası iç ve dış mihrakların katıldığı bir kumpas kurulduğu iddia edildi. Halkın teveccühü ile meşru olan hükümetin yolsuzluk ve rüşvet suçlamaları ile darbeye maruz bırakıldığı belirtildi. Ve bütün bunların bir kumpas olduğu, yolsuzluk ile ilgili bütün operasyonların iftira olduğu ve yeni Türkiye’nin önüne geçenlere fırsat vermememiz için millet olarak bunlara inanmamız istendi. Siyasi ve ekonomik istikrarı yakalamış bir ülke olarak keşke bunlar bir kumpas olsa, keşke dış ve iç mihrakların darbe girişimi olduğuna inansak, keşke siyasi iktidarın dediği gibi inansak... Ama bakanın oğlunun odasından çıkan içi milyon dolarlar dolu altı kasa var ya, banka genel müdürünün evinden çıkan kutu kutu paralar var ya, mahkeme kararı ile yapılan teknik takibe takılmış rüşvetlerle ilgili konuşmalar var ya, operasyon sonrası iki bakan oğlu dâhil 24 tutuklu var ya, yolsuzluk iddiaları yüzünden istifa eden dört bakan var ya, 30 yıldır dava arkadaşı olan bakanın “<b><i>Başbakan da istifa etsin</i></b>” demeci var ya, Başbakan’ın dört bakanın istifası sonrası “<b><i>İçimizdeki çürükleri temizledik</i></b>” demesi var ya, operasyon sonrası ikinci ve sonraki operasyonları önlemek adına ülke çapında yaklaşık 700 polis amirinin açığa alınması, yer değiştirilmesi var ya, Adli Kolluk Yönetmeliği’ndeki erkler ayrılığına aykırı despotizm değişikliği var ya, savcının yaptığı soruşturmanın elinden alınması var ya, gözaltına alınacakların yurtdışına kaçmaları var ya, zat-ı şahanenin ifade vermeye gitmemesi var ya, mal varlıklarının açıklanmaması var ya ve yandaş gazetenin ta şubat ayında rüşvetle ilgili yaptığı haber var ya... var ya... İşte bunlar var olduğu sürece meydanlarda, havaalanlarında ne söylenirse söylensin yolsuzluk ve rüşvet olmadığına inanmak saflık olur. Zira ben ve <b>T<i>araf</i></b> okurları “banka genel müdürü” olacak kadar saf değiliz çok şükür. Ve kesin bilgidir ki halkın teveccühü bu haramları silmez. Bu sebeple 30 Mart’ta bırakın yüzde 50 oy oranı alınmasını, yüzde 100 oy alınsa bile “<b>#YolsuzlukSandıktaAklanmaz</b>”... Sandıkta siyasetin hesabı verilir, rüşvetin, yolsuzluğun hesabı verilmez... Yani bırakın allahaşkına bu komplo teorilerini... </p>
<p>***</p>
<p>Evet, ne yazık ki; Yolsuzluk ve Rüşvet Soruşturması’nın ardından İstanbul İl Emniyet Müdürü <b>Hüseyin Çapkın</b> dâhil olmak üzere rüşvet operasyonunda görev aldığı belirtilen yaklaşık 700 polis memurunun görev yerleri değiştirildi. Bu değişikliklerin devlet hukuku ile kesinlikle izahı sözkonusu değildir. Bu uygulamada insanların şahsi ve ailevi durumları dikkate alınmadığı aşikâr. Büyük bir itibarsızlaştırma amacı var. Sanki bu polisler yolsuzluk ve rüşvet işlerine karışmış gibi böyle keyfî bir tutumunun, mesleki korkunun içinde kaldılar. Normal şartlarda bu polislerin devlet tarafından ödüllendirilmesi gerekirdi ama etraflarına neden görevden alındıklarını anlatma ezikliğini yaşıyorlar. Zaten bu süreçte üç polis amiri bu baskı imparatorluğunun etkisi ile intihar ettiler. Peki, hukukumuzda bir devlet memurunun görevi ve görev yeri böyle keyfî bir tutuma kurban edilebilir mi? Memurun görevi ve görev yeri kesinlikle keyfî bir tavra kurban edilemez. Böyle bir yaptırım uygulanacaksa memur hakkında kesinlikle bir gerekçe olmalıdır. Bu gerekçe de örneğin bir muhakkik tarafından yürütülen bir soruşturma çerçevesinde belirlenmeli ve buna göre değişiklik yapılmalıdır. Diğer türlü amirin keyfî tutumu ile hiç yoktan yere hiçbir memur görevinden alınamaz, görev yeri değiştirilemez. Gerekçe olmadan yapılan değişikliğe karşı itiraz ve dava yolu açıktır. İtiraz çerçevesinde dikkate alınmaması durumunda 60 gün içinde kararı veren mercie göre idare mahkemesinde veya Danıştay’da dava açılması gerekir. Bu durumdaki bazı polis memurları davalarını açtılar. Bununla birlikte; <b>usulsüz şekilde yeri değiştirilen personelin sorumlular hakkında TCK’nın ‘görevi kötüye kullanma’ maddesi kapsamında savcılığa suç duyurusunda bulunabilirler... </b>Ben bütün polis arkadaşlarımızın bu davayı açmalarını tavsiye ederim. Çünkü bu keyfiliğe sessiz kalmamak, bu 28 Şubat zihniyetli tavırları sineye çekmemek gerekir. Çünkü bilhassa Hüseyin Çapkın’ın göreve gelmesinden sonra İstanbul’daki asayiş ve emniyetin artması adına sessiz kalmamak gerekir. Zor şartlarda, canı pahasına yaptığınız hizmetler adına sessiz kalınmaması gerekir. Diğer türlü Emniyet teşkilatı siyasi hesaplaşmaların altında ezilen çimen olacak. Ve İstanbul’da kapkaç terörü artacak, KCK yapılanması devam edecek, oto teyp hırsızlarına gün doğacak, uyuşturucu baronları rahat uyuyacak, faili meçhuller hortlayacak, illegal örgütler hücre evlerinden çıkacak ve sokaklar da asayiş ve emniyet yok olacak... Ve ben ne yazık ki 2014 yılının kötü geçeceğini düşünüyorum. Çünkü “<b>mahdumlar</b>” uğruna 700 polis hallaç pamuğu gibi savruldular...</p>
</div>

Kaynak: [taraf.com.tr](http://www.taraf.com.tr:80/nusret-ezer/makale-hallac-pamugu-gibi-savrulan-700-polisin-haklari.htm), [web.archive.org (arşiv bağlantısı)](http://web.archive.org/web/20140103041009/http://www.taraf.com.tr:80/nusret-ezer/makale-hallac-pamugu-gibi-savrulan-700-polisin-haklari.htm)
# Muhasebecilerin bitmesini dört gözle bekledikleri sigorta prim teşviki

*Nusret Ezer 08.01.2014*

<div class="yazi"><img align="left" alt="Muhasebecilerin bitmesini dört gözle bekledikleri sigorta prim teşviki" border="0" src="http://www.taraf.com.tr/fotoraflar/makaleler/muhasebecilerin-bitmesini-dort-gozle-bekledikleri_5416_orijinal.jpg" style="border-right-width:10px; border-color:#FFFFFF"/><p>Teşvik kök olarak “<b>şevk</b>” kelimesinden gelmektedir ve ilgililerin isteklendirilmesi, özendirilmesi amaçlanır. Peki, mana bu şekildeyken neden muhasebeciler uygulanan sigorta prim teşvikinin bitmesini istiyorlar, hem de dört gözle. Cevabı basit; <b>teşvikteki şartların oldukça karmaşık ve takibi zor olması</b>ndan kaynaklanmaktadır. Muhasebecilerin bitmesini istediği teşvik hangisi diye sorarsanız, <b>6111 sayılı Kanun’la 4447 sayılı Kanun’a eklenen geçici 10. Madde’deki sigorta prim teşviki</b>... </p>
<p>Bu konu ile ilgili, İstanbul’da yaklaşık 150 şubesi olan bir işyerinin merkezinde insan kaynakları sorumlusu olarak çalışan <b>Erdal H.</b> “<i>İşyerimizde merkez dâhil, şubelerle birlikte 2000 civarında personel çalışmakta, konfeksiyon işi yaptığımız için sektörel sorunlardan dolayı bir yıl içinde personelin yüzde 60’ı değişmekte, yani oldukça sirkülasyonun fazla olduğu bir işyeri. Bunun için aldığımız personel genelde sigortalı için belirtilen şartlara uygun olabiliyor, işçimiz için teşvikten yararlanmak istiyoruz ama teşvikte işyeri ile ilgili belirtilen ‘<b>ortalama sigortalı sayısı</b>’ ile ilgili şarttan dolayı yararlanmamız çok güç. Zira işyerimizde giriş-çıkış sirkülasyonu çok olduğu, ihtiyaca binaen şubeler arası geçişlerin fazlalığından dolayı bu ortalama sigortalı sayısı denen değişken sayısal değeri bir türlü takip edemiyoruz. Bunun için de çoğu kez ortalama sigortalı sayısına uymadığımız halde yanlışlıkla teşvikten yararlanıyoruz. Çünkü SGK ortalama sigortalı sayısı ile ilgili aylık olarak işveren ekranımızda uyarı vermiyor. Daha sonra kendisi bunu tespit edince teşvikten yersiz yararlandığımız için geriye dönük hem de faiziyle teşvik miktarını istiyor. Bir anda büyük borçlar tahakkuk ediyor. İşte bu durumda işverene ne hesap vereceğimiz ile ilgili panikler başlıyor. İşin riski çalışma ilişkimiz açısından büyük. Zira bu tip sorumluluklarda işveren bizleri, yani insan kaynaklarını sorumlu tutuyor. Teşvikten toptan yararlanmasak bu sefer yine aynı işveren ‘<b>neden beni zarara uğratıyorsunuz, madem devlet teşvik vermiş neden kullanmıyorsunuz</b>’ diye fırçalıyor. Yani bu teşvik anlayacağınız iki tarafı b.klu değnek bizim için. Benim anlamadığım bu teşviki verenlerin nasıl bir mantık içinde oldukları? Bürokratik sadizm denilebilir mi buna? ‘<b>Madem sen işyerlerini genç işçi, kadın işçi, vasıflı/ belgeli işçi çalıştırmak için teşvik etmek istiyorsun, o zaman neden böyle kırk dereden su getirtiyorsun bizlere ey yetkili</b>’ diye sormak istiyorum. Amaç teşvikten yararlandırmak mı yoksa gösterip yararlandırmamak mı? Ben bu gayeyi bir türlü anlamadım. Bakın beş puanlık prim teşvikine; tek şartı var, işyerinin Kuruma borcu varsa yararlanmıyorsun... o kadar... saçma sapan şartlar yok... Allah’tan 2015 yılında teşvik bitecek de kurtulacağız, neyse ki iki yıl kaldı. Bitse de kurtulsak!”</i> diyor. </p>
<p>Okurumuz çok samimi biçimde işyerlerinin genç işçi, kadın işçi, vasıflı/ belgeli işçi çalıştırmada teşvik edilmesi için uygulanan 6111 Kanun numaralı teşvikin uygulamasının bitmesini istemiş. </p>
<p><b><br/>TEŞVİK UYGULANMASIN DİYE Mİ YAPILMIŞ NE?</b></p>
<p>Evet, belirtilen teşvik; 6111 sayılı Kanun’la 4447 sayılı Kanun’a geçici 10. Madde ile eklenmiştir<b>. </b>Kanun, kadınların ve gençlerin işgücüne katılımını ve istihdamını artırmak, yeni istihdam yaratılmasını teşvik etmek ve çalışanların vasıflarını yükselterek işsizlik riskini azaltmak, mesleki ve teknik eğitimi özendirmek, kalite ve etkinliğini artırmak amacıyla düzenlenmiştir. 31/12/2015 tarihinde sona erecektir. Ancak okurumuzun belirttiği gibi yararlanacak olan işyerinin teşvikle ilgili taşıyan sigorta ile işyerinde belirtilen ortalama sigortalı sayısını geçmesi gerekir. Bu teşvik bu hâliyle küçük işyerlerinde uygulanmakta bile zorluk oluştururken büyük çaplı işyerlerinde, işçi sirkülasyonunun çok olduğu işyerlerinde, şubeler arası nakillerin çok olduğu işyerlerinde uygulanması oldukça zordur. Bu da teşvikin amaca ulaşmasını önlemektedir. Bu durumda vasıflı ve belgeleri işçilerin teşvik edilmesi amaç ise aldığınız kaliteli işçi, ortalama sigortalı sayısına takılıyorsa teşvikten yararlanamayacak, sigorta yönünden değersizleşecektir. Teşvik uzatılmazsa iki yıl sonra sona erecek ama hiç olmazsa bugünden itibaren teşvikteki ortalama sigortalı sayısının kaldırılması yönünde bir çalışma yapılması gerekir. Diğer türlü bu teşvikler gereksiz şartlar yüzünden kontrolü riskli görüldüğü için beş puan prim indirimi gibi uygulaması fazla değil. Hatta okurumuz gibi “<b>istemezük</b>” cinsindendir.</p><b>
<p><br/>nusretezer@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/nusret-ezer/makale-muhasebecilerin-bitmesini-dort-gozle-bekledikleri.htm), [web.archive.org (arşiv bağlantısı)](http://web.archive.org/web/20140109180711/http://www.taraf.com.tr:80/nusret-ezer/makale-muhasebecilerin-bitmesini-dort-gozle-bekledikleri.htm)
# Dedikodulara kanmayın, torba kanunda bunlar yok!

*Nusret Ezer 15.01.2014*

<div class="yazi"><img align="left" alt="Dedikodulara kanmayın, torba kanunda bunlar yok!" border="0" src="http://www.taraf.com.tr/fotoraflar/makaleler/dedikodulara-kanmayin-torba-kanunda-bunlar-yok_4660_orijinal.jpg" style="border-right-width:10px; border-color:#FFFFFF"/><p>Yine bir torba kanun arifesindeyiz. Artık içinde kaç kanun ile ilgili değişiklik yapılacak bilmiyorum ama bu torba kanunda da çalışma mevzuatını ilgilendiren konular var. Hatta malum HSYK Kanunu olmasaydı bu torba kanun çoktan TBMM’ye gelirdi. Ama şu an yolsuzluk ve rüşvet operasyonunu saklamak için yapılacak bütün kıyametler koparılıyor. Yok paralel devlet, yok bedduanın günahlığı, yok çözüm süreci, yok uluslararası kumpas, yok bilmem ne... Ama Öcalan bile “<i>Yolsuzluk ve rüşvet operasyonu çözüm sürecine paralel yapı tarafından vurulan bir darbedir</i>” diyerek aslında gelinen noktayı izah etti. Neyse biz tekrar kendi konumuza gelirsek Torba Kanun’la ilgili dedikoduları izah edelim. Evet, torba kanun ile ilgili <b>SGK açısından borçlu Bağ-Kur’lulara getirilen borcun ve hizmet süresinin silinmesi</b>, <b>GSS prim borçlularının geriye dönük yeniden gelir tespiti yapılması</b> iki önemli başlık. Bu başlık haricinde Çalışma ve Sosyal Güvenlik Bakanlığı tarafından alt işveren işçilerin yasal haklarının (yıllık izin, ücret hakları vs.) korunmasına yönelik düzenlemeler bulunmaktadır. </p>
<p><b><br/>DEDİKODULARA BAKARSANIZ, TORBA KANUNDA YOK YOK!</b></p>
<p>Ama medyadaki sosyal güvenlik uzmanlarına bakarsanız; torba kanunda yok, yok. Nerede ve nasıl sosyal güvenlik uzmanı olduğu belli olmayan biri, örneğin kadın programına katılıyor ve kısır tarifi içinde doğum borçlanmasının da torba kanunda yer alacağını belirtiyor. Hem de SGK başkanı gibi anlatıyor. Diyor ki; torba kanunla sigortalı olmadan önce yapılan doğumlar için de doğum borçlanması yapılacağını belirtiyor. Ama torba kanuna bakıyoruz, torba kanunda “<b>Doğum Borçlanması YOK</b>”...</p>
<p>Başka bir sosyal güvenlik uzmanı torba kanunda alt işverenlere kamuda kadro verileceğini ilan etti, hem de 600 bin kişiye... Bunun maliyetini az buçuk aritmetik hesabı yapanlar bilir. Hükümet daha atanamayan öğretmenlere çözüm bulamamışken ve 2014 yılında sadece 50 bin civarında memur alınacağı belirtilmişken, 600 bin kişinin hem de kamu işçisi olarak alınması imkânsız. Zaten torba kanuna bakıyoruz, torba kanunda “<b>Taşeron İşçilere Kadro YOK</b>”...</p>
<p>Sonra bir bakıyorsunuz torba kanunda, 1982 yılına kadarki vergi mükellefi ve şirket ortaklığından dolayı geriye dönük Bağ-Kur’lu olma hakkı getirileceği yazılıyor. Yıllardır hep böyle popülist söylemlerle baltaladık sosyal güvenlik sistemini ve kara delik yaptık. Ama zaten torba kanuna baktığımızda, torba kanunda “<b>Geriye Dönük Bağ-Kur’lu Olma YOK</b>”...</p>
<p>Tabii bitmiyor dedikodular... SGK’ya borcu olan işverenlere, Bağ-Kur’lulara yapılandırma veya af geliyor deniyor. Ama ne yazık ki! torba kanuna bakıyoruz, torba kanunda “<b>Prim Affı YOK</b>”...</p>
<p>Ha unutmadan,  ki unutmak ne mümkün... Zira çalışma mevzuatının kronik sorunları olan;</p>
<p>• “Emeklilikte Yaşa Takılanlar İçin Erken Emeklilik”,</p>
<p>• “Kıdem Tazminatı Fonu”,</p>
<p>• “1.1.2000’den Sonrakiler İçin İntibak”,</p>
<p>• “Stajyer Öğrencilere Borçlanma İmkânı”,</p>
<p>• “Ev Kadınlarına Borçlanma Hakkı”,</p>
<p>• “Evde Özürlü Bakanlara Sigortalılık Hakkı”, </p>
<p>• “Askerlik Borçlanmasının Devlet Tarafından Ödenmesi”,</p>
<p>• “Muvazaalı Boşananlara Af”,</p>
<p>• “Bağ-Kur SGDP’nin Kaldırılması”.</p>
<p>Ve bunlar gibi (benim aklıma bunlar geldi) bütün dedikodular TORBA KANUN’DA YOK!</p>
<p>Aslında torba kanunda bunların olmadığını, bunları iddia edenler de biliyor... Ama sonradan bir aklı evvel bunları torba kanuna sokar ihtimali ile iddia ediyor olabilirler. Ama olur da bunlar torba kanunun içine konulursa işte o zaman SGK’yı ilgilendiren kısımlardan dolayı SGK’ya olan olur. SGK doğrudan iflas eder...</p>
<p>Burada son sözüm SGK’ya... SGK Halkla İlişkiler, Basın Müşavirliği ne işe yarıyor Allah aşkına?.. Ortada bu kadar kirli bilgi dolaşırken bir açıklama yapılmaz mı? Kimsenin vatandaşı kandırmaya hakkı YOK... İşte bu torbalı-torbasız bütün kanunlarda, dolu-boş bütün beyinlerde olması gerekir... </p>
<p>Kimsenin vatandaşı kandırmaya hakkı YOK...<br/><br/><br/></p>
<p><b>nusretezer@gmail.com</b></p>
</div>

Kaynak: [taraf.com.tr](http://www.taraf.com.tr:80/nusret-ezer/makale-dedikodulara-kanmayin-torba-kanunda-bunlar-yok.htm), [web.archive.org (arşiv bağlantısı)](http://web.archive.org/web/20140117123248/http://www.taraf.com.tr:80/nusret-ezer/makale-dedikodulara-kanmayin-torba-kanunda-bunlar-yok.htm)
# Genel tatil günlerindeki fazla mesaide haksızlık mı var

*Nusret Ezer 22.01.2014*

<div class="yazi"><img align="left" alt="Genel tatil günlerindeki fazla mesaide haksızlık mı var" border="0" src="http://www.taraf.com.tr/fotoraflar/makaleler/genel-tatil-gunlerindeki-fazla-mesaide-haksizlik_934_orijinal.jpg" style="border-right-width:10px; border-color:#FFFFFF"/><p>2003 yılından beridir uygulanan 4857 sayılı <b>İş Kanunu</b>’na göre fazla çalışmaya ilişkin hükümler <b>md. 41-43</b>’te ve <b>İş Kanunu’na İlişkin Fazla Çalışma ve Fazla Sürelerle Çalışma Yönetmeliği</b>’nde yer almıştır. Çalışanların “<b>mesai yapmak</b>” dedikleri “<b>fazla çalışma</b>”, İş Kanunu’nda haftalık 45 saati aşan çalışmalara verilen isimdir (İşK. md. 41/I). Her bir saat fazla çalışma için verilecek ücret normal çalışma ücretinin saat başına düşen miktarının <b>yüzde 50</b> yükseltilmesi suretiyle ödenir (İşK. md. 41/II). Tarafların anlaşması ile haftalık normal çalışma süresi, işyerlerinde haftanın çalışılan günlerine, günde on bir saati aşmamak koşulu ile farklı şekilde dağıtılabilir. Tabii bununla birlikte; yıllık fazla mesai saati 270 saati geçemez. </p>
<p>Şimdi bu yazdığım kısma kadar herhangi bir sorun yok. Yani eğer işçi kabul ederse günlük 11 saati, yıllık 270 saati geçmemek kaydıyla, haftalık 45 saati geçecek şekilde <b>fazla mesai</b> yapar. Fazla mesainin <b>hafta içinde</b> yapılması hâlinde, işçiye yaptığı <b>fazla mesai saatleri için 1,5 katı ücret</b> ödenir. Fazla mesai ödemesi bu şekilde hesaplanır. Yani işçi fazla mesai yaptığı saatteki ücretini normal çalışma saat ücretinden yüzde 50 fazlası ile alır. Burada herhangi bir haksızlık yok gibi... </p>
<p>Ama kanunlarda (2429 sayılı Ulusal Bayram ve Genel Tatiller Hakkında Kanun) <b>ulusal bayram ve genel tatil günü olarak kabul edilen günlerde fazla mesai hesaplamasında bir haksızlık var</b>. Örneğin; yılbaşı günü, 1 Ocak 2014 tarihinde çalışan bir işçi düşünelim, bu işçi yeni yıla çalışmadan girdiyse o gün için bir günlük ücretini yine de alır. İşK. 47. md’deki hüküm bu şekilde. Kanun diyor ki; <b><i>...ulusal bayram ve genel tatil günü olarak kabul edilen günlerde çalışmazlarsa, bir iş karşılığı olmaksızın o günün ücretleri tam olarak ödenir</i></b>. Aynı maddenin devamında ise; <b><i>...tatil yapmayarak çalışırlarsa ayrıca çalışılan her gün için bir günlük ücreti ödenir</i></b>, denmekte. Yani; eğer, işçi 1 Ocak 2014 günü çalışırsa, çalışmadan alacağı ücretin yanında bir de çalıştığı için alacağı ücreti ödeniyor. Şimdi bunun neresi fazla mesai ücreti allahaşkına... Zaten işçi tatil günü çalışmasa, evde tatil yapsa bir günlük ücreti alıyor. Ama aynı işçi tatil günü çalıştığında çalıştığı ücreti de alıyor. Yani burada işçiye ödenen bir ekstra para yok. Çünkü işçi hafta tatilini hak edecek şekilde haftayı tamamlamışsa hafta tatilinden kaynaklanan bir günlük izinli ücreti zaten cepte, çalışırsa cepteki paraya ek olarak çalıştığının ücretini alıyor. </p>
<p>Bir de miktarla izah edelim. Örneğin; işçi günlük 50 TL alıyorsa hafta tatilinde çalışması hâlinde kendisine o hafta için 100 TL tahakkuk eder. Bu durumda hafta tatilinde evinden, ailesinden, kendisinden fedakârlık yapıp çalışan işçinin zaten çalışmadan evde geçirirken alacağı ücret yanında sadece çalıştığı ücreti alması hakkaniyetsizlik oluşturuyor kanaatimce. </p>
<p>Bu durumu geçen hafta bir şirkette insan kaynakları sorumlusu bir arkadaşa anlattığımda, “<b>nasıl yani, böyle bir şey olur mu?</b>” diye şaşırmış bir şekilde bana baktı. Ve “<b><i>Hafta sonunda, milli-dinî bayramlarda, yılbaşında, 1 Mayıs’ta çalıştırılan işçinin çalıştığı ücret bu şekilde mi ödeniyor</i></b>” dedi. Evet dedim kendisine ve yukarıda yazdığım konuyu ona tekrar anlattım. Arkadaş beni işçi düşmanıymışım gibi eleştirircesine, kanunu bilmiyorum gibiymişçesine “<b><i>ya olur mu böyle, hafta sonu, milli-dinî bayramlarda, yılbaşında, 1 Mayıs’ta çalıştırılan işçiye bir maaş artı iki günlük, yani üç günlük ücret ödenir</i></b>” dedi. Ben bu sefer elime kâğıt kalem aldım yazarak anlattım. “<b>Evet, işçi dostu insan kaynakları müdürü arkadaşım, senin belirttiğin şekilde belki işçilere genel tatil ücreti ödenmeli ama 4857 sayılı İş Kanunu’nun 47. maddesinde ne yazık ki bu şekilde</b>” dedim. Arkadaşım bana şaşkın bir gülümsemeyle; “<b><i>Böyle olursa, genel tatil günlerinde</i></b> (hafta sonu, milli-dinî bayramlar, yılbaşı, 1 Mayıs) <b><i>çalıştıracak işçi bulamayız ki; zira işçilere bu hesaba göre çalışmazlar, bu bence haksızlık</i></b>” dedi. </p>
<p><b> </b></p>
<p>***</p>
<p><b> </b></p>
<p><b><br/>Torba kanunda bakanlık geçen haftaki yazımı teyit etti</b></p>
<p>Yoğun yolsuzluk gündeminden dolayı torba kanun yalan mı oldu diye sorular gönderen okuyucularımız var. Hayır, torba kanun yalan olmadı ama gündem ağır olduğu için kimsenin umurunda değil gibi görünüyor. Ama geçen hafta torba kanunla ilgili çıkan dedikodular için hatırlarsınız “<b>Dedikodulara kanmayın, bunlar torba kanunda yok</b>” deyip olmayan ama medyada uydurulan konuları tek tek yazdım. Bunlardan “<b>torba kanunda taşeronlara kadro yok</b>” diye belirttiğim husus Çalışma ve Sosyal Güvenlik Bakanlığı’ndan da teyit edildi. Diğerlerinin olmadığını göreceğiz. Peki, bu yalanlar neyin nesi derseniz? Ne yazık ki, Vatandaşı kandırıp rant elde etmek istiyor birileri...</p><b>
<p><br/>nusretezer@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/nusret-ezer/makale-genel-tatil-gunlerindeki-fazla-mesaide-haksizlik.htm), [web.archive.org (arşiv bağlantısı)](http://web.archive.org/web/20140124001450/http://www.taraf.com.tr:80/nusret-ezer/makale-genel-tatil-gunlerindeki-fazla-mesaide-haksizlik.htm)
# SGK’ya destek, emekliye köstek

*Nusret Ezer 29.01.2014*

<div class="yazi"><img align="left" alt="SGK’ya destek, emekliye köstek" border="0" src="http://www.taraf.com.tr/fotoraflar/makaleler/sgk-ya-destek-emekliye-kostek_4878_orijinal.jpg" style="border-right-width:10px; border-color:#FFFFFF"/><p>Başlıktaki slogan cümle bana ait değil ama emekli olduktan sonra vergi mükellefi olan, şirket ortağı olanlardan kesilen Bağ-Kur SGDP’sinin izahını yapan orijinal bir cümle olduğu için yazı başlığında kullandım. Bu tanım, Cumhuriyet Halk Partisi İzmir Milletvekili <b>Mustafa Moroğlu</b>’nun, <b>SG Destek Primi</b> adı altında girişimci emeklilerden alınan, ancak hayat şartları gereği yeniden çalışanların “<b>Emekliye köstek haracı</b>” olarak adlandırılan kesintiyi Türkiye Büyük Millet Meclisi gündemine taşıması sonucu ortaya çıktı. Moroğlu; emeklilerce kendisine iletilen bilgilere göre; emekli girişimcilerden kesilen SGDP’nin pek çok “<b>emekli girişimci</b>”yi zora soktuğunu belirtti ve “<i>Ülkemizde girişimcilik önem taşımaktadır. Buna yönelik olarak eğitimler verilmekte, yeni iş kuranlara çeşitli desteklerin sağlanması için kredi olanaklarının artırıldığı ifade edilmektedir. Girişimcilik ekonomik kalkınmada olduğu kadar istihdam yaratma açısından da önem taşımaktadır. Ancak emekli girişimciler açısından SGK Destek Primi kesintisinin yapılması tüm birikimini ortaya koyan emeklileri zora sokmaktadır</i>” dedi. Pek çok emeklinin kurdukları işleri tasfiye etme noktasında olduğuna dikkat çeken Moroğlu, şöyle devam etti: “<i>Kaybettikleri sermayelerinin üstüne bir de SGK Destek Primi borçlan eklenmektedir. Çok sayıda vatandaşımızı mağdur eden bu durumun bir an önce yeniden düzenlenmesi gerekmektedir.</i>” Ve Çalışma ve Sosyal Güvenlik Bakanı <b>Faruk Çelik</b> tarafından yanıtlanması istemiyle şu soruları sordu: </p>
<p><b><br/> Kaç girişimci emekliden SGK Destek Primi kesintisi yapılmaktadır?</b></p>
<p><b><br/> Destek primi borcunun ödeyemeyen kaç girişimci emekli bulunmaktadır?</b></p>
<p><b><br/> Bu borçların toplamı ne kadardır? Girişimci emeklilerin maaşından yapılan SGK Destek Primi’nin kaldırılması düşünülmekte midir?</b></p>
<p><b><br/> Bu konuda yeni bir düzenleme için çalışma yapılmakta mıdır?</b></p>
<p><b><br/> Birikmiş olan SGK destek primi borçlarının silinerek mağduriyet yaşayan emeklilerimizin rahatlatılması düşünülmekte midir?</b></p>
<p>Sayın Milletvekili’nin sorunları çok yerinde... Kedisini bir vatandaş olarak ve <b>T<i>araf</i></b> gazetesinin çalışma hayatı ile ilgili yazılar yazan yazarı olarak tebrik ederim. Aslında bu konuda uygulama Sayın Milletvekili’nin sorularındaki sorunlar kadar açık. Zira, Bağ-Kur SGDP’si adında 2003 yılından beridir uygulanan girişimcinin, emeklinin cezalandırılması anlamına gelen uygulama tam anlamıyla saçma bir uygulama... Çünkü yukarıda da belirttiğim üzere; emekli olduktan sonra vergi mükellefi olan, şirket ortağı olanlardan kesilen bir kesintiden bahsediyoruz. Şu an için doğrudan emeklinin aylığından yüzde 15 oranında kesilen bir kesinti. </p>
<p><b><br/>EY EMEKLİ! SEN NEDEN EMEKLİLİĞİN TADINI ÇIKARMIYORSUN CEZASI...</b></p>
<p>Bu kesintinin anlamı şudur: </p>
<p>“<i>Ey emekli! Sen neden evinde oturup kahvehane köşelerinde emekliliğin tadını çıkarmıyorsun da tutup bir işyeri açıp,</i></p>
<p><i><br/>• Halen çalışmaya devam ediyorsun? </i></p>
<p><i><br/>• Halen üretmeye devam ediyorsun? </i></p>
<p><i><br/>• Halen işçi çalıştırıp istihdam oluşturuyorsun?</i></p>
<p><i><br/>• Halen 50’sinden, 60’ından sonra katma değer oluşturuyorsun?</i></p>
<p><i><br/>• Halen dükkân çalıştırıyorsun, şirket kuruyorsun?</i></p>
<p><i><br/>• Halen sen ne yapmak istiyorsun?</i>” diye emekliyi fırçalamaktır. Ee tabii bu kadar fırçadan sonra da, garibim emekliye de aylığından yüzde 15 oranında kesinti olarak uygulanan saçma Bağ-Kur SGDP’si ceza gibi uygulanmaktadır.</p>
<p>Aslında burada bir paradoks da var... Zira üretim, istihdam teşvik edilmeye çalışılırken, işverenlere dönük sigorta prim teşvikleri uygulanırken aynı zihniyet buna mukabil üretime destek olan, istihdam oluşturan emeklilerden Bağ-Kur SGDP’si alarak cezalandırıyor. Bu ne perhiz bu ne lahana turşusu kıvamı yani... </p>
<p>Kısacası bu ceza; emekliliğin tadını neden çıkarmıyorsun cezası... diye de tanımlanabilir. Ama Sayın Milletvekili’nin tanımı daha doğru; <b>SGK’ya Destek, Emekliye Köstek</b>.</p><b>
<p><br/>nusretezer@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr:80/nusret-ezer/makale-sgk-ya-destek-emekliye-kostek.htm), [web.archive.org (arşiv bağlantısı)](http://web.archive.org/web/20140130145013/http://www.taraf.com.tr:80/nusret-ezer/makale-sgk-ya-destek-emekliye-kostek.htm)
