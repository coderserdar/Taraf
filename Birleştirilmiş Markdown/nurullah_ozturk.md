# Türk futbolunu saran ahtapot: ‘Şike’

*Nurullah Öztürk 01.11.2011*

<div class="yazi"><p>Futbolun endüstriyelleşme süreciyle birlikte ruh güzelliği her geçen gün biraz daha azaldı. İşin içine bir de şike dâhil olunca, o güzelim dünya büsbütün kötülerin cirit attığı bir mecraya dönüştü.</p>
<p>Yıllarca, şikenin Türk futbolunun ispatlanamaz bir gerçeği, teşvik priminin ise normal bir vaka olduğu topluma kabullendirilmişti.</p>
<p>Süreç içerisinde toplum gündemine düşen birçok şike vakası, yapanların yanına kâr kaldı, örtbas edildi, hiçbir şey olmamış gibi; yapanlara güç verdi, cesaretlerini arttırdı.</p>
<p>Bu konuda o kadar ileri gittiler ki; Al Pacino’nun <i>Kirli Para</i> filminde söylediği gibi “Bunun para ile ilgisi yok... Bunun oyunla ilgisi yok... Bu, yaşadığımızı hissetmek için ne kadar risk alabileceğimizle ilgili” noktasına vardılar.</p>
<h3><br/>Umuda yolculuk var</h3>
<p>Türkiye’de futbola gönül vermiş gerçek futbolseverler, ilk defa bu kadar ciddi bir şekilde şike gerçeğinin üzerine gidilmiş olmasını umutla, sonrasında yaşanan süreci ibretle; fanatizmin kör ve sağır ettikleri de öfkeyle karşıladılar.</p>
<p>Kaderi yazı-turalarla çizilenler, kimin kimi aldattığını pek umursamazken, toplumda haram-helal çizgisinin de kaybolmaya yüz tutmuş olması başka bir felakete kapı aralıyor.</p>
<p>Emniyet teşkilatı son dönemde yaptığı başarılı çalışmalara bir yenisini, ama en önemlilerinden birini ekleyerek, ‘alın size belge’ deyince; bu ülkede ar damarı çatlağının ne kadar geniş bir alana nüfuz etmiş olduğunu müşahede ettik.</p>
<p>Futbolun karanlık odaklarını gün yüzüne çıkarttıkları için teşekkür borçlu olduğumuz insanlar, bazıları tarafından kötü adam muamelesi görseler de, halk nezdindeki itibar ve güvenleri daha da yükseldi.</p>
<p>Küresel futboldaki şike gerçeğini araştırmak için Çin’den Singapur’a, Gana’dan Uganda’ya, Almanya’dan Belçika’ya, Rusya’dan İran’a, Türkiye’den İtalya’ya; neredeyse dünyada gitmediği yer kalmayan, şike hakkında ciddi bir araştırma yayınlayan Declan Hill oldukça ilginç bir alıntıyla bitirtmiş kitabını:</p>
<p>“Kölelik karşıtı İngiliz avukat William Wilberforce 1789 yılında tüm köle sahiplerine insan tüccarlarının köleleri nasıl kötü muameleye maruz bıraktıkları konusunda üç buçuk saatlik uzun bir konuşma yaptı.
                                    	<br/><br/>
<a class="lnk2" href="/web/20130603051141/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-turk-futbolunu-saran-ahtapot-sike.htm), [web.archive.org (arşiv bağlantısı)](http://web.archive.org/web/20130603051141/http://www.taraf.com.tr/nurullah-ozturk/makale-turk-futbolunu-saran-ahtapot-sike.htm)
# Futbolun karanlık günleri

*Nurullah Öztürk 13.11.2011*

<div class="yazi"><p>‘Metris Mektupçusu’nun talimatlarına göre hareket eden kuklalar, her emri eksiksiz yerine getirmelerine rağmen, yine de ikinci dönem seçilmek için geçer not alamadılar.</p>
<p>İçlerinde sadece siyasetin arka durdukları bugünkü kara tablonun altyapısında rol sahibi olabildiler.</p>
<p>Bu işi layıkıyla yapabilecek, ancak siyasetin ve sporun oyuncağı olmak istemeyenler görev kabul etmeyince/ edilmeyince, siyasetin ve sporun oyuncakları boşluğu doldurdu.</p>
<p>Türk sporu, lafı eveleyip geveleyip anlamsız laf kalabalığını icraat zannedenlere, Türk futbolu spor olsun diye basketbol ve voleybol yönetimlerinde kendilerine yer bulabilenlere, bir de çiftlikte adamı olanlara teslim edildi.</p>
<p>Zor zamanlarda olduğumuz muhakkak. Böyle bir durum olmasa da, bu ekibin bu işin üstesinden gelemeyeceği de muhakkak. </p>
<p>Türkiye gibi ‘krizsever’ bir memlekette, iyi bir ‘krizsavar’ değilseniz bırakın bir kurumu yönetmeyi, evinizi bile yönetemezsiniz.</p>
<p>Futbolu yönetemeyen yöneticilerin Türk futboluna zerre miskal faydası dokunmadığı gibi, 7.
                                    	<br/><br/>
<a class="lnk2" href="/web/20130603041809/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-futbolun-karanlik-gunleri.htm), [web.archive.org (arşiv bağlantısı)](http://web.archive.org/web/20130603041809/http://www.taraf.com.tr/nurullah-ozturk/makale-futbolun-karanlik-gunleri.htm)
# Meclis vicdanının şike ile imtihanı

*Nurullah Öztürk 23.11.2011*

<div class="yazi"><p>Vicdan, insanlığın ve insan olmanın ortak noktası...</p>
<p>Vicdan insanlık çatısının direği...</p>
<p>İnsanı vicdandan, vicdanı insandan ayrı düşünemezsiniz...</p>
<p>Eğer ayırırsanız, insanlık ölür, insan ölür...</p>
<p>İnsanı ‘eşref-i mahlûkat’ yapan özelliklerin toplamıdır vicdan...</p>
<p>Bireysel, ulusal ve küresel vicdan diyoruz; insandan vicdanı çıkarttığımızda damarlardan kanın, ağaçlardan suyun çekilmesi gibi, kuru, kupkuru başka bir şeyle yüzleşiyoruz.</p>
<p>Bu ülke, bu toplum vicdanı o kadar yara aldı ki, o kadar ihanete uğradı ki, en yakınlarının, en çok güvendiklerinin açtığı vicdan yaraları iyileşmedi yıllarca...</p>
<p>Şimdi bir kez daha vicdan sınavına giriyor bazıları...</p>
<p>Bu ülkede futbolun damarlarında uyuşturucu gibi dolaşan ‘Şike’nin varlığı ilgili ilgisiz herkes tarafından bilinen bir gerçek...</p>
<p>Bu gerçek karşısında kahir ekseriyetin ‘dilsiz şeytan’laştığı da bir gerçek...</p>
<p>Bu ülkede sadece futbolda değil, yaşamın her alanında, her ânında işlerin ‘şike’ ile döndüğü de bir gerçek...</p>
<p>Türk futbolunun son on yılına damga vuran Aziz Yıldırım’ın iş yapış biçimi herkes tarafından, hatta Fenerbahçe fanatikleri tarafından bilinmesine rağmen, hakkında çok ciddi suçlamalar varken, adeta şampiyonluğun oluş biçimi önemli değil, bizatihi kendisidir diyen bir anlayış her tarafı sarıp sarmalamışken...</p>
<p>Hukukta cezaların caydırıcı olma özelliğine sık sık atıfta bulunulurken, Meclis çatısı altında anayasa gibi hayati bir konu başta olmak üzere hiçbir konuda mutabakat sağlayamayan milletvekillerine sormak istiyorum; bu mudur sizin adalet ve vicdanınız?</p>
<p>Sn.
                                    	<br/><br/>
<a class="lnk2" href="/web/20130603040211/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-meclis-vicdaninin-sike-ile-imtihani.htm), [web.archive.org (arşiv bağlantısı)](http://web.archive.org/web/20130603040211/http://www.taraf.com.tr/nurullah-ozturk/makale-meclis-vicdaninin-sike-ile-imtihani.htm)
# Dersim, şikecileri kurtarmak!

*Nurullah Öztürk 27.11.2011*

<div class="yazi"><p>Eski başbakanlardan Refik Saydam “Devlet idaresi A’dan Z’ye bozuktur düzeltmek ister” dediğinde yıl 1939’du.</p>
<p>Aradan geçen 72 yılda reform ve kurumsallık anlamında fazla bir yol aldığımız söylenemez.</p>
<p>Hatta irili ufaklı bir çok kriz ve skandala tanık olduk.. 2011’in son günlerinde 88 yıllık Cumhuriyet tarihinde kimsenin altına imza atmaya cesaret edemeyeceği bir skandala şahitlik ettik.</p>
<p>Ustalık bu mudur acaba ?..</p>
<p>Ülkenin içinde bulunduğu birçok sorun çözüm beklerken, gündelik polemikler ve bedelli askerlik hesaplamalarının toz bulutu içerisinde ustaca bir “Kurtarma Operasyonu” yapıldı ve bitti...</p>
<p> Öyle böyle değil, sadece kurtarma yok burada; kurtarma esnasında teraziyi tutan güzel adaletin ırzına da geçildi aynı zamanda...</p>
<p>Memleket hayrına hiçbir konuda mutabakat sağlayamayanlar, konu “ŞİKE” ve Aziz Yıldırım’ı kurtarmak olunca parmak kaldırma yarışına girdiler.</p>
<p>“Türk futbolundaki virüsü tedavi etmek üzere sekiz ay önce çıkartılan bir yasa, suçluya göre apar topar değişir mi, böyle adalet ve hukuk olur mu?” diye itiraz edecek, Şamil Tayyar dışında koca Meclis’te bir Allahın kulu çıkmadı.</p>
<p><b><br/>Toplum vicdanlarının sesine sağır insanlara vekâlet vermenin derin acısını yaşıyor...</b></p>
<p>Toplumda, sosyal medyada derin bir infial var.
                                    	<br/><br/>
<a class="lnk2" href="/web/20130603032814/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-dersim-sikecileri-kurtarmak.htm), [web.archive.org (arşiv bağlantısı)](http://web.archive.org/web/20130603032814/http://www.taraf.com.tr/nurullah-ozturk/makale-dersim-sikecileri-kurtarmak.htm)
# Yeter! Düşün milletin yakasından 

*Nurullah Öztürk 04.12.2011*

<div class="yazi"><p>Bu coğrafyada yaşıyorsanız fitne, iftira ve alicengiz oyunlarının ya tanığı ya da mağduru olmanız kaçınılmazdır.</p>
<p>Toplumu sömürenlerin, aldatanların ve haklarını gasp edenlerin; saygın işadamı, spor adamı, siyasetçi, bürokrat ya da saygın ‘bilmem kim’ olarak takdim teşhir edildiği, hırsızlığın usulüne uygun yapıldığında şeref madalyası ile ödüllendirildiği bir coğrafyadır burası.</p>
<p>Bu topraklarda her şey yetişir, ama en çok da sahte kahraman bazen, nadiren de kahraman yetişir.</p>
<p>Sahte kahramanların topluma yukarıdan bakması, herkese uyan kuralların onlara uymaması âdettendir.</p>
<p>Hep kurtarıcıdır onlar...</p>
<p>Nitekim ilk önce ve en son defa futbolu kurtardılar!</p>
<p>Hep kurtardılar...</p>
<p>FIFA dünya sıralamasında ilk yüz takım arasında Beşiktaş 70. sırada kendine yer buldu, diğer büyük takımlarımız iki yüz ile dört yüz arasına girmeyi başardı.</p>
<p>Milli Takım FIFA sıralamasında otuzuncu sıralardaki yerini muhafaza etmeyi başardı. </p>
<p>Türk Futbol Federasyonu büyük bir başarı örneği gösterdi. Hiddink’e sekiz milyon avroya imza attırdı. Tatil yapmak istediğini bildirince kalan maaşlarını tatil harçlığı olarak cebine koyarak uğurladı.</p>
<p>Şaka gibi, ama değil...</p>
<p>Türkiye dünyanın 16. büyük ekonomisi, Avrupa’nın ilk altı futbol ekonomisinden biri. İstikrar haline dönüşmeyen istisnaları bir yana bıraktığımızda, futbol tarihi hezimetler galerisi gibi.
                                    	<br/><br/>
<a class="lnk2" href="/web/20130603042826/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-yeter-dusun-milletin-yakasindan.htm), [web.archive.org (arşiv bağlantısı)](http://web.archive.org/web/20130603042826/http://www.taraf.com.tr/nurullah-ozturk/makale-yeter-dusun-milletin-yakasindan.htm)
# Şike yasasının toplum vicdanındaki yankısı

*Nurullah Öztürk 15.12.2011*

<div class="yazi"><p>“Hiçbir erdem adalet kadar büyük ve kutsal değildir” der <b>Addison</b>. <b>Konfüçyüs</b> de “Adalet kutup yıldızı gibi yerinde durur ve geri kalan her şey onun çevresinde döner der.<br/><br/><b>Eflatun</b> <i>Devlet</i>’inde sosyal ve siyasal sistemin merkezine baş erdem olarak koymuştur “adalet”i.</p>
<p>Eflatun’a göre adalet, herkesin kendi yerinde kalarak, kendi üzerine düşen görevleri eksiksiz ve istenen biçimde yapmasıdır. Bu yapılırsa karşılıklı olarak düzensizlik olmayacak, hak ve görevler birbirine karışmayacak, karşılıklı haksızlıklar, suiistimaller, kayırmalar yapılmayacak, haksız kazanç sağlanmayacak, bu gibi durumlar kendiliğinden ortadan kalkacaktır.</p>
<p>Toplum çok çeşitli çıkarların, farklılıkların, rekabetlerin, çelişkilerin genel bir ahengini, asgari düzeyde uzlaşmasını ifade eder. Toplumdaki genel dengeyi, uzlaşmayı ve güveni de adalet sağlar.</p>
<p>Dinsel, siyasal ve ekonomik alandaki büyük farklılıkların, siyasal çatışmaların, devrim hareketlerinin temelinde yatan unsur; büyük sosyal incinmeler, yaygın zulümler vardır.</p>
<p>Adalet tüm dinlerin, ahlakın, hukukun, sosyalizmin ve diğer tüm sosyoekonomik sistemlerin ortak paydasıdır. </p>
<p>Bu işleyişte, hak ve görevlerin hakça dağıtımına olan güven sarsılırsa toplumsal çözülme de o noktada başlamış demektir.<br/><br/><b>İbn Haldun</b> “ülkelerin ancak adaletle bayındır olacağını, gelişebileceğini, özgürlük ve adaletin ortadan kalkmasının da her türlü gelişmeye ket vuracağını” asırlar öncesinden haber vermiştir.
                                    	<br/><br/>
<a class="lnk2" href="/web/20130603035013/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-sike-yasasinin-toplum-vicdanindaki-yankisi.htm), [web.archive.org (arşiv bağlantısı)](http://web.archive.org/web/20130603035013/http://www.taraf.com.tr/nurullah-ozturk/makale-sike-yasasinin-toplum-vicdanindaki-yankisi.htm)
# Şike davasının hatırlattığı gerçekler

*Nurullah Öztürk 24.01.2012*

<div class="yazi"><p>Türkiye; ayak oyununun ve oyuncularının baş tacı edildiği, tarihin ve coğrafyanın büyük sorumluluklar yüklediği Tanrı’nın özel mekânı.</p>
<p>Bağışlanan tüm doğal güzelliklerin, estetiğin, sanat, spor ve kültür’ün hödüklerce hoyratça tepelendiği, yalanların ve yılanların başlara taç olduğu; oyun içinde oyunların oynandığı, kuralların zayıflar için yazıldığı ve uygulandığı güzel vatan...</p>
<p>Güzelliklerini eşit ve dostça paylaşmak, doya doya yaşamak bir yana farkına varamadan heba edildiği dünyanın en özel coğrafyası...</p>
<p>Güzel ülkem...</p>
<p>İyilik, güzellik, adalet, özgürlük eşitlikten yana elimizde kalan son parçalar da mezat pazarına düştü...</p>
<p>Yüzünü görmekte zorlandığımız gerçekliğin, çırılçıplak haliyle arzı endam ettiği günlerdeyiz...</p>
<p>O kadar çok ki...</p>
<p>Şike gerçeği mesela...</p>
<p>Toplum yıllarca “şike var, ancak ispatı yok” yalanına inandırıldı. Şike de ispatı da toplumun önüne sunulduğunda, “yavuz hırsızlar” önce inkârı denedi, bu mümkün olmayınca işi “pişkinliğe” verdiler.</p>
<p>Dünya tarihinde bir ilk yaşandı; suç da delil de apaçık ortadayken, şikeciler bağışlanmak adına çalmadık kapı, oynamadık oyun bırakmadılar. Hukukla, kanunla, onurlarıyla oynadılar, tehditle yol bulmaya çalıştılar ve başardılar da...</p>
<p>Paralarının çokluğuyla övündüler övünmesine de...</p>
<p>Para her zaman iyi şeyler satın almıyor. Şimdi o parayla, iki para ettikleri şereflerini, ömür boyu boyunlarından çıkartamayacakları utanç madalyası ile taçlandırdılar!</p>
<p>Bir de derilerine silinmez bir şekilde kazınan “Şikeci Damgası”.<br/> </p>
<h3><br/>Şike sürecinde neler öğrendik...</h3>
<p>Yüz kızartıcı işler yapan adamların nasıl baş tacı edildiğini...</p>
<p>Hesap sorması gerekenlerden hesap sorulduğunu, hesabı ödemesi gerekenlerin herkese borç yazmalarını...</p>
<p>Avrupa’nın en büyük beş-altı futbol endüstrisinden biri olmasına karşın ülke futbolunun otuz ile kırkıncı sırada yer almasının, ilk yüz takım arasına sadece bir takım sokabilmemizin sebeplerini öğrendik.</p>
<p>“Futbolu sahada oynanan bir oyun zannediyorsanız yanılıyorsunuz” diyen başkanın icraatları ile, bu sözünün ne kadar uyumlu olduğunu, futbolun son on yılında ahlaksızlığın ne denli yükselen bir değer olduğunu gördük.
                                    	<br/><br/>
<a class="lnk2" href="/web/20130603041744/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-sike-davasinin-hatirlattigi-gercekler.htm), [web.archive.org (arşiv bağlantısı)](http://web.archive.org/web/20130603041744/http://www.taraf.com.tr/nurullah-ozturk/makale-sike-davasinin-hatirlattigi-gercekler.htm)
# 1 Mart tezkeresinden 26 Ocak’a; benzerlik ve farklar

*Nurullah Öztürk 10.02.2012*

<div class="yazi"><p>ABD’nin Ortadoğu’da mutlak hâkimiyetini sağlamak için yaptığı operasyonların en büyük ayağını Türkiye ve Türkiye üzerinden Irak, İran gibi komşu ülkelerde yaptığı ve yapacağı eylemler oluşturuyor.</p>
<p>ABD operasyona başlamadan önce gelir-gider analiziyle, kazançlarının kayıplardan fazla olacağı hesabıyla, İkiz Kuleler’i yıkmak, Pentagon’a sözde saldırılar düzenlemek gibi haklı nedenler üretti!</p>
<p>Hollywood aracılığıyla insanları bu sürece alıştırmak; PR ve medya çalışmalarıyla da uygun ortamın inşasına çalışıldı.</p>
<p>Bütün bunlara rağmen, dünya ikna olmayınca da, o ülkelerdeki anlaşmalı medya organları vasıtasıyla arzu edilen algının oluşturulmasına çalışıldı.</p>
<p>Türkiye operasyonun merkezinde, kilit roldeydi.</p>
<p>Medya her zamanki gibi “gerçeği yalan, yalanı gerçek gösterme” rolünü çok iyi oynuyordu. Türkiye’nin ABD’nin taleplerine mutlak itaat dışında “hiçbiri” şıkkını işaretleme şansının olmadığını hançeresini yırtarcasına bağırıp çağıran insanlar doldurdu tv ekranlarını. Hatta bazı tv’ler Amerikan <i>FOX</i> tv ile ortak yayın yapar gibiydi.</p>
<p>Onlara göre, Türkiye İstanbul’dan Anadolu’ya Karadeniz’den Akdeniz’e birçok şehrini ve limanlarını ABD’nin IRAK ve sonrasında ORTADOĞU işgaline sunmazsa, batardı...</p>
<p>1 Mart tezkeresini izlemek ve Atatürk’ün Kurtuluş Savaşı’nda Rusya’dan silah alma karşılığında verdiği yerlere proje hazırlamak üzere Türkiye’de bulunan Putin’in yatırımlardan sorumlu yardımcısı, “ABD Ortadoğu işgalini haklı göstermek için dağıttığı 500 milyon doların, üç yüzünü senin ülkende dağıttı bunları tanırsanız, size kimin ihanet ettiğini de öğrenmiş olursunuz” demişti.</p>
<p>Evet, kurmaca hazırdı ..</p>
<p>1 martta iktidar bir anlamda geleceğini de oyluyordu</p>
<p>Propaganda görevlilerine göre 1 Mart tezkeresinden “Hayır” çıkarsa Türkiye’de, hükümet de biterdi. </p>
<p>Halkın sezgileri ve yüreğine göre de “Evet” derse biterdi. Hükümetin karar vericileri de “Evet” propagandası yapıyor, Meclis’ten izin çıkması için yoğun bir çaba harcıyordu.</p>
<p>İşte o gün; Meclis belki de “Tarihin Akışını Değiştiren”, Stefan Zweig’ın deyimi ile “İnsanlığın Yıldızının Parladığı Anlar”dan birine sahne oluyor ve tezkere reddediliyordu.
                                    	<br/><br/>
<a class="lnk2" href="/web/20130603035236/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-1-mart-tezkeresinden-26-ocak-a-benzerlik-ve.htm), [web.archive.org (arşiv bağlantısı)](http://web.archive.org/web/20130603035236/http://www.taraf.com.tr/nurullah-ozturk/makale-1-mart-tezkeresinden-26-ocak-a-benzerlik-ve.htm)
# Kim başkan olmamalı 

*Nurullah Öztürk 18.02.2012*

<div class="yazi"><p>Türk futbolu tarihin en zorlu dönemlerinden birini yaşıyor.</p>
<p>Yıllarca gözardı edilen, gizlenen gerçekler, herkesin bildiği, yaşadığı ve tanık olduğu ölümcül bir hastalık halini alınca, sistemin sağlık ve bekası için operasyon kaçınılmaz oldu.</p>
<p>Özellikle de futbolun son on yılı kirlenmenin, kirli ilişkilerin doruğa çıktığı dönemler oldu.</p>
<p>Sistemin baronları bu süre zarfında kendi arzu ettikleri ortamı kusursuz bir şekilde inşa etmişlerdi ki, “görünmez el” kimsenin unutamayacağı bir operasyonla, “kural ihlali” yapanları durdurdu.</p>
<p>Bu andan itibaren taraflar arasında yeni bir fikstürle, alışık olmadığımız maçlar oynanmaya başladı.</p>
<p>Sonuçları manipüle etmesine tanık olduklarımız, bu kez de hukuk kuralları ve sonuçları üzerinde oynuyorlardı ve oynamaya da devam ediyorlar.</p>
<p>Hastanelerini oldukça yüksek bir bedelle yabancılara devreden Mehmet Ali Aydınlar’a Allah “yürü ya kulum” demişti Hemen akabinde kendisini TFF başkanlığında buldu.</p>
<p>Başına gelecekleri bilseydi, çok sevdiği takımından sürülmesine sebep olacak süreci yaşamamak için öneri kimden gelirse gelsin, sanırım bu teklifi geri çevirirdi.
                                    	<br/><br/>
<a class="lnk2" href="/web/20130603044229/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-kim-baskan-olmamali.htm), [web.archive.org (arşiv bağlantısı)](http://web.archive.org/web/20130603044229/http://www.taraf.com.tr/nurullah-ozturk/makale-kim-baskan-olmamali.htm)
# Beşiktaş nasıl kurtulur

*Nurullah Öztürk 04.03.2012*

<div class="yazi"><p>Şubat’ın son haftası ve Mali Kongre Beşiktaş’ın kurtuluşu adına azımsanmayacak büyük bir adımdı.</p>
<p>Fakat bu sadece ipotekten kurtuluş anlamındaydı. Bundan sonra yapılması gereken, başka bir boyunduruğun ve ipoteğin altına girmeden özgür ve özgün bir kurtuluş modeli geliştirmek olmalıdır.</p>
<p>Beşiktaş’ın sorunları üç ana başlık altında toplanmaktadır.<br/><br/>• Yönetim sorunu;<br/><br/>• Finansal sorunlar;<br/><br/>• Hedef ve hedefe ulaşma sorunu.</p>
<p>Bu sorunlar içerisinde en önemli sorun <b>yönetim ve kurumsallaşma</b> sorunudur.</p>
<p>Maalesef Türkiye’nin ve kurumlarının en temel sorunu “işi ehline, emniyetli ve ehil olana veriniz” gerçeğini çarpıtarak, “işi sizin adamınız olmasa da öyle görünene ve adamınıza veriniz” olarak çarpıtıldığından bu yana ne Türkiye’nin ne de kurumlarının işleri doğru düzgün, olması gerektiği gibi gitti...</p>
<p>Bu anlayış devam ettiği müddetçe de kalıcı bir başarıdan söz etmek mümkün olmayacak...</p>
<p>Bu nedenle, <b>Beşiktaş’ın yeniden oluşturulan yönetim kurulunda ve kurumda görev alacaklarda olmazsa olmaz şart; kendi imkân ve gerçeği ile başarı merdivenlerini tırmanmış, gerçek başarı öyküleri yazmış ve okumuş insanlardan oluşan bir ekip oluşturulmasıdır</b>.</p>
<p>Bu ekibin her biri alan değil veren, Beşiktaş armasından güç alan değil, güç veren insanlardan oluşması şarttır.</p>
<p>Başkan ve ekibi en az başkan kadar dirayetli, kendileri adına yazdıkları başarı öyküsünün daha büyüğünü Beşiktaş adına yeniden yazacak kadar da özverili olmalıdır.
                                    	<br/><br/>
<a class="lnk2" href="/web/20130603045012/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-besiktas-nasil-kurtulur.htm), [web.archive.org (arşiv bağlantısı)](http://web.archive.org/web/20130603045012/http://www.taraf.com.tr/nurullah-ozturk/makale-besiktas-nasil-kurtulur.htm)
# Bir takımın düşüş öyküsü

*Nurullah Öztürk 09.03.2012*

<div class="yazi"><p>Aslında her şey Beşiktaş’ın 100. yıl şampiyonluğundan sonra başladı. Çok iyi bir ekip ve iyi bir yönetimle yola devam ederken ne olduysa oldu.<br/><br/><b>Beşiktaş’ın yolu dâhili ve harici işbirlikçileri eliyle kesildi.</b></p>
<p>Herkesin “Metin, Ali, Feyyaz”lı kadro gibi uzun yıllar şampiyonluğun en güçlü adayı olarak gördüğü hatta bazılarının Cumhurbaşkanı’ndan itibaren iktidarın tepe yönetiminin de Beşiktaşlı olması nedeniyle hiç kimsenin Beşiktaş’tan şampiyonluğu alamayacağını öngördüğü bir dönemde; <b>Kartal tam 11 puan önde ve rakiplerine göre de daha iyi futbol oynarken, yönetimiyle futbolcusuyla teknik direktörüyle birlikte tarumar edildi</b>.</p>
<p>Bu tarih Beşiktaş tarihinin en büyük kırılma noktasını oluşturmaktadır.</p>
<p>Beşiktaş’ın altyapı ve kurumsallaşmasına imza atabilecek bir teknik adam olan <b>Lucescu</b>; Türk futbolunu Çavuşesku dönemindeki Romanya’da olup bitenlere benzettiğinde, tepki gösterenlerin bugünkü şike davasının sanıkları ya da onların işbirlikçileri olduğunu gördüğümüzde hiç şaşırmadık.
                                    	<br/><br/>
<a class="lnk2" href="/web/20130603053845/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-bir-takimin-dusus-oykusu.htm), [web.archive.org (arşiv bağlantısı)](http://web.archive.org/web/20130603053845/http://www.taraf.com.tr/nurullah-ozturk/makale-bir-takimin-dusus-oykusu.htm)
# Beşiktaş’ın öncelik listesi

*Nurullah Öztürk 29.03.2012*

<div class="yazi"><p>Beşiktaş’ın yeni yönetiminde yer alan bazı arkadaşlarla sohbet ederken; “Öyle bir tablo ki, 2001 krizindeki Türkiye ekonomisinden farkı yok” dedim.</p>
<p>Sadece bir fark var... O da en temel fark...</p>
<p>Bu fark ve ayrıntı umudumuzu diri tutmamızı sağlıyor. İyi yönetilirse kanatları kırık Kartal’ın tedavi süreci daha kısa, uçuşu uzun soluklu olabilir.</p>
<p>O dönemlerde, dünyada tüketici güven ve mutluluk endeksinde Türkiye en sonlarda yer alıyordu. Toplumda gelecek endişesi, işsizlik had safhaya çıkmıştı.</p>
<p>Gelinen noktada bugün Beşiktaş’ta ekonomik durum benzer bir tablo içermekle birlikte, daha iyiye olan güven ve inanç anlamında tam ters bir tablo var.</p>
<p>Rant çevreleri dışındaki herkes YD esaretinden kurtulmayı, kurtuluş savaşının başlangıcı olarak görüyor.</p>
<p>Ekonomik tablo herkesin malumu...</p>
<p>Bu noktada iki şey çok önemli; Açık, şeffaf, katılımcı, demokratik ve camianın tümünü kucaklayıcı ve desteğini arkasına almış bir yöntem ve yönetim anlayışı...</p>
<p>Bugünkü tabloyu ortaya çıkartan sebep sonuç ilişkisinin temellerine inilerek yüzleşmenin sağlanması...</p>
<p>Herkes farkında ki; katakulli ile Serdal Adalı’nın Beşiktaş’a hizmet etmesinin önüne geçen akıl, Beşiktaş’ı sadece ekonomik olarak değil, koca çınarı farklı kılan tüm değerleri de dinamitleyerek görevini(!) tamamlamıştır.
                                    	<br/><br/>
<a class="lnk2" href="/web/20130603045828/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-besiktas-in-oncelik-listesi.htm), [web.archive.org (arşiv bağlantısı)](http://web.archive.org/web/20130603045828/http://www.taraf.com.tr/nurullah-ozturk/makale-besiktas-in-oncelik-listesi.htm)
# Siluet-i İstanbul’da manzara

*Nurullah Öztürk 05.04.2012*

<div class="yazi"><p>Sayın Bakanım;</p>
<p>Sizi CHP içerisinde bulunduğunuz zamanlarda halka en yakın ve halkını iyi tanıdığına inandığım biri olarak çok severdim, hâlâ da öyle...</p>
<p>AKP içerisinde biraz eğreti gibi duruşunuzu yadırgamakla birlikte, bunun sadece sizden kaynaklanmadığını tahmin edebiliyorum. (AKP yazmama kızabilirsiniz, ancak nedenini izah edebilirim!)</p>
<p>Her neyse; bunlar kendi içinizde çözebileceğiniz konular. Ben, sizlerin almış olduğu ya da almadığı kararlar nedeniyle, biz sıradan insanları ilgilendiren hatta bazı hayatları abad ederken başkalarının hayatını zehir eden bazı hatırlatmalarda bulunmak istiyorum müsaadenizle...</p>
<p>Bu noktaya nereden geldik!..</p>
<p>Hemen söyleyeyim...</p>
<p>Futbol denen, basit ama bir o kadar da zengin oyunun en çok sevildiği, fakat sevgisi ile başarısı arasında ters orantı olan ülkelerin başında geldiğimiz malumunuzdur.</p>
<p>En önemli sebeplerinden birini temmuz ayından bu yana anlamış bulunuyoruz.</p>
<p>Diğer sebeplerinden biri de şüphesiz ki altyapı ve tesisleşmedir. Bu kadar büyük finansın harmanlandığı bir ortamda sporseverlerin ayine gider gibi gittiği statların çoktan gecekondu kılığından çıkartılması gerekirdi.</p>
<p>Ama bu da mümkün olmadı, olamadı...</p>
<p>Asıl meseleye gelirsek; Türk futbolunun en eski ve en temel kulübü olan Beşiktaş, eskimiş ve ihtiyaca cevap vermeyecek duruma gelen stadını, eğer müsaade ederseniz çağdaş ve modern bir hale getirmek istiyor...</p>
<p>Ancak şu âna kadar “evet-hayır oyunu” oynar gibi bir süreç yaşıyoruz.</p>
<p>Sayın Bakanım;</p>
<p>Başbakanımız ve ilgili bakanın, “İnönü stat projesi hazır” açıklamalarını bir kenara not etmiş ve sevinçle karşılamıştık.
                                    	<br/><br/>
<a class="lnk2" href="/web/20130603050536/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-siluet-i-istanbul-da-manzara.htm), [web.archive.org (arşiv bağlantısı)](http://web.archive.org/web/20130603050536/http://www.taraf.com.tr/nurullah-ozturk/makale-siluet-i-istanbul-da-manzara.htm)
# Türk futbolu ‘yalanlar üstünde’ duramaz

*Nurullah Öztürk 12.04.2012*

<div class="yazi"><p>Türk futbolunun geçmiş ve gelecek seyrine baktığımızda, iyi hatıralar ve umutlu bir gelecek perspektifinden bahsetmek imkânsız.</p>
<p>Afganistan, Irak ve Ortadoğu’daki hedeflerini gerçekleştirmek için “her yol mubah anlayışı” ile hareket eden ABD’nin, bu hedeflere varmak için kullandığı araç ve yöntemlerin anlatıldığı <b><i>Yalanlar Üstüne</i></b> filminde anlatılanlar, kullanılan metotlar aynı zamanda bir Türk futbolu gerçeği ve senaryosudur.</p>
<p>Kendi askerlerinin kaldığı İncirlik Üssü’nü bombalayıp, bunu masum bir insanın üzerine atan ABD’nin planları ile bazılarının Türk futbolu üzerine yaptıkları operasyonlar birbiriyle ne kadar da örtüşmektedir.</p>
<p>Mekân ve kişileri değiştirdiğinizde, film sanki Türk futbol gerçeğine ayna tutmaktadır.</p>
<p>Sanal ortamda üretilen başarılarla milyon dolarların üstüne oturanlar, onlarla başa çıkmak için milyon dolarlar harcayanların ülke futbolunu getirdikleri nokta hem ekonomik hem de ahlaki olarak İFLASTIR.</p>
<p>Ülke ekonomisinin can damarı olan KOBİ’lere göz açtırmayan Maliye, büyük ölçekli firmaların, futbol kulüplerinin kapısından da en azından yılda bir kez girmiş olsaydı, bugün ne bu kadar zam yapmaya gerek kalırdı, ne de futbol endüstrisi bu denli bir bataklığa dönüşürdü. İstenirse geride kalanları kurtarmak ve kayıpları azaltmak adına çok şey yapılabilir.</p>
<p>Ülke ekonomisi ve futbolunu yöneten iktidar erkine şu soruyu sormak şart oldu:<br/><br/><b>Futbolda milyar dolara varan gelirlere rağmen, kulüplerin ekonomik ve ahlaki bataklığa dönüşmesi sizi ne kadar ilgilendiriyor?</b></p>
<p>Avrupa’nın 6.
                                    	<br/><br/>
<a class="lnk2" href="/web/20130603035035/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-turk-futbolu-yalanlar-ustunde-duramaz.htm), [web.archive.org (arşiv bağlantısı)](http://web.archive.org/web/20130603035035/http://www.taraf.com.tr/nurullah-ozturk/makale-turk-futbolu-yalanlar-ustunde-duramaz.htm)
# Bu devran böyle gitmez

*Nurullah Öztürk 19.04.2012*

<div class="yazi"><p>Türkiye adeta bir çelişkiler yumağı. Çöz çözebilirsen...</p>
<p>Ülke futbol tarihinin en büyük şike davası görülüyor, boğazına kadar batağa saplanmış bir sistemi sağlıklı bir yapıya kavuşturma fırsatı bertaraf ediliyor.</p>
<p>Şike davası devam ederken, futbolu katledenlerin elinden kurtarmaya çalışan UEFA ile pazarlıklar yapılıyor, “aman siz bizim ne olduğumuzu biliyorsunuz, bu kez de görmezden gelseniz olmaz mı” diye.</p>
<p>Başkaları ile de pazarlık yapılıyor, bu pazarlığa ses çıkartmayın, siz kârlı çıkın diye.</p>
<p>Ve sistem devreye alınarak işlemeye başlıyor...</p>
<p>“Bu korku ile uzun süre kimse şike yapmaya cesaret edemez” derken; fena halde yanıldığımızı anlıyoruz...</p>
<p>Geleneksel yöntem yeniden devreye giriyor...</p>
<p>Hakemler üzerinden ve hakemlerle birlikte mükemmel dokunuşlarla arzu edilen tablo tamamlanıyor.</p>
<p>Kartlar, penaltılar, ofsayt goller, ters kararlarla bazıları tersyüz edilirken bazılarının da yolu düzleniyor.</p>
<p>Bütün bunlar olup biterken de derin bir sessizlik hâkim oluyor kamuoyuna da...<br/><br/></p>
<h3>Taş olsa çatlardı</h3>
<p><b><br/></b>“Bu kadar haksızlığa taş olsa çatlar” derler ya, İnönü Stadı’nda Beşiktaş taraftarı da haksızlık karşısında hırsından ve sinirinden çatlıyor adeta.
                                    	<br/><br/>
<a class="lnk2" href="/web/20130603041238/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-bu-devran-boyle-gitmez.htm), [web.archive.org (arşiv bağlantısı)](http://web.archive.org/web/20130603041238/http://www.taraf.com.tr/nurullah-ozturk/makale-bu-devran-boyle-gitmez.htm)
# Türk futbolunu yönetenler

*Nurullah Öztürk 26.04.2012*

<div class="yazi"><p>Türk futbolu tarihin en ağır sağlık sorunlarıyla karşı karşıya...</p>
<p>Öyle bir hastalığa duçar oldu ki, bağışıklık sistemi; şike, teşvik, bahis, şiddet, rüşvet, yolsuzluk ve buna ilaveten ırkçılık sorunları nedeniyle tam anlamıyla çöktü.</p>
<p>Hastalık bununla da sınırlı değil; iyi yönetilmeyen, hesap sormayan, şeffaflıktan mahrum, konvansiyonel, kurumsal düşünceden uzak, idare etme ve günü kurtarma yaklaşımlı yönetim anlayışı hem hastalıkların nedeni hem de sonucunu oluşturdu.</p>
<p>Bütün dünyada futbol artık profesyonel bir iş olarak ele alınıp, tüm altyapı ve üstyapısıyla bir bütün olarak kurumsallaşması hemen hemen tamamlandı.</p>
<p>Yılda yaklaşık 200 milyar dolarlık bir finansal değer yaratan bir sektörün başka türlü yönetilmesi de mümkün değil.</p>
<p>Dünyada futbolda kritik başarı faktörlerinin temelini; etkin bir varlık, risk, finans, hedef odaklı performans yönetimi ile ciddi bir kontrol mekanizması ve ilişki yönetimi oluşturmaktadır.</p>
<p>Bunların tamamını kapsayan çok boyutlu modelin özünü de “kurumsal yönetim” oluşturmaktadır.</p>
<p>Avrupa’da bu yapıyı kuran ve durumunu sağlama alan kulüpler başarıyı da garanti altına aldılar aynı zamanda, önümüzde iyi ve kötü anlamda model olabilecek çok sayıda örnek var. Örneğin ülke olarak Almanya, İngiltere, kulüp olarak Dortmund, Barcelona, Arsenal vb.
                                    	<br/><br/>
<a class="lnk2" href="/web/20130603042259/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-turk-futbolunu-yonetenler.htm), [web.archive.org (arşiv bağlantısı)](http://web.archive.org/web/20130603042259/http://www.taraf.com.tr/nurullah-ozturk/makale-turk-futbolunu-yonetenler.htm)
# Spor medyasının yedi büyük günahkârı

*Nurullah Öztürk 03.05.2012*

<div class="yazi"><p>Aslında onlar hakkında çok fazla söze gerek yok. Siz onları yakından tanıyorsunuz.</p>
<p>Herkesin eve ekmek götürmek için bir işi var; olmalı...</p>
<p>Onların bu durumun çok üstünde birer anlamı ve önemi var. Ancak asıl onları önemli yapan Hasan el Sabbah’ın müritleri gibi şeyhlerine sorgusuz sualsiz bağlılıklarıdır. Bu listede tabii ki öncelik yayın hakları nedeniyle ondadır.</p>
<p></p>
<p><b><br/>ŞANSAL BÜYÜKA</b></p>
<p><i><br/>Lig TV</i>’nin bu misyon şefinin en büyük özelliği, FB’nin değirmenine su taşımaktır.</p>
<p>Bütün çabasına rağmen zaman zaman Şeyhinin hışmına uğramaktan kurtulamaz.</p>
<p>Hatta bütün tahkir ve tehditlerini sineye çeker... Yoluna devam eder, “büyüğümüzdür sever de söver de” der.</p>
<p>Zaman zaman takım oyununu över, kendi işinde bu gerçeği toprağa gömer. Teknik direktör kadar para alır...</p>
<p>Bütün para onundur. Onun kazancı ile karşılaştırıldığında ekibi asgari ücretli sayılır.</p>
<p>Gerçekleri görmezden gelir, işi gücü Fenerbahçe’si ve her gün yenilediği biat yeminidir. Onun olduğu yerde gerçek ve gerçeği savunanların yeri yoktur.</p>
<p></p>
<p><b><br/>RIDVAN DİLMEN</b></p>
<p>Herkes onu “gol olur” sözü ile sevdi. </p>
<p>Ne zaman şike aşikâr oldu. İşte o an, şeytani bir biçimde gizlediği gerçek yüzü de ortaya çıktı.</p>
<p>Başbakan’la şike görüşmesi yaparken de, Şeyhinin yerine yatarım derken de gerçekçi idi.</p>
<p>Kendisine takılan olumsuz lakaba niçin itiraz etmediği bu süreçte daha iyi anlaşıldı.</p>
<p>Herkesin sevdiği spor adamı geri dönüşüm kutusuna giderken, gerçek yüzü ile Şeytan Rıdvan geldi.
                                    	<br/><br/>
<a class="lnk2" href="/web/20130603032047/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-spor-medyasinin-yedi-buyuk-gunahkari.htm), [web.archive.org (arşiv bağlantısı)](http://web.archive.org/web/20130603032047/http://www.taraf.com.tr/nurullah-ozturk/makale-spor-medyasinin-yedi-buyuk-gunahkari.htm)
# Paranormal aktiviteler

*Nurullah Öztürk 17.05.2012*

<div class="yazi"><p>Bir ülkenin nasıl yönetildiğini anlamak isterseniz, o ülkenin spor ve futbol yönetimi her açıdan yol gösterici ve aydınlatıcı olmaya yetecektir.</p>
<p>Birkaç örnek vermek gerekirse;</p>
<p>Spor yönetimi, hakkında ciddi iddialara olan, bu iddialar hakkında seçmenlerine tatmin edici hiçbir açıklama yapmayan, hâlbuki konuşmayı da çok seven bir kişiye emanet edilmiştir.</p>
<p>Bu durum karşısında demokratik ülkelerde bırakın bakanı, cumhurbaşkanı görevini bırakıp koltuğu terk etmektedir. Bakınız; Almanya...</p>
<p>Türkiye futbolunun başında, camiasında en nefret edilen kişi seçilen, “Bizi bıraktın, Allah senden razı olsun; Türk futbolunun başı sağolsun” diye uğurlanan tam bir görev adamı bulunmaktadır.</p>
<p>Türk futbolunun en güzide kulüplerinden birinin yönetim kurulu, zenginlik ve paralarıyla satın aldıkları ve ömür boyunca boyunlarından çıkartamayacakları “Şike Utanç Madalyası”nı övünç madalyası sanmaktadır.</p>
<p>Yıllardır “Anadolu’dan şampiyon çıkmasına müsaade etmezler” paradoksunu sahiplenen kulüplerin, mevcut kirliliğe çözüm önerisi ve tavrının olmayışı kadar,sesinin çıkmayışı da manidar...</p>
<p>Devletin eli Kobilerin cebinden çıkmazken özellikle büyük holding ve futbol kulüplerinin denetim ve kontrol dışı bırakılması, bugüne kadar hiçbir ciddi yaptırımın yapılmaması sonucu, tıpkı şikede olduğu gibi mali kriterlerde de UEFA’nın sopayı ve kapıyı göstermesi, bu ülkede demokrasinin de, denetimin de, değişimin de gönüllü değil zorunlu olduğunu bir kez daha göstermiştir.
                                    	<br/><br/>
<a class="lnk2" href="/web/20130603045620/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-paranormal-aktiviteler.htm), [web.archive.org (arşiv bağlantısı)](http://web.archive.org/web/20130603045620/http://www.taraf.com.tr/nurullah-ozturk/makale-paranormal-aktiviteler.htm)
# Şike süreci nasıl yönetildi

*Nurullah Öztürk 03.06.2012*

<div class="yazi"><p>Sonu nasıl biterse bitsin, 3 temmuzda başlayan Şike süreci Türk futbol tarihinin en büyük ve en unutulmaz olayı olarak anılacaktır...</p>
<p>Herkesin üç maymunu oynadığı bir ortamda; “canım; şike var ama duman gibidir, görürsünüz ama yakalayamazsınız” diyenlere inat, şikenin hem sesi hem de görüntüsü, toplumun önüne koyulduğunda herkes, artık hiçbir şeyin eskisi gibi olamayacağını da anlamış oluyordu.</p>
<p>Böylece hepimizin tanığı olduğu süreç de başlamış oldu...</p>
<p>Sürecin aktörleri kısa süren panik atak durumu yaşadılar.</p>
<p>Sonra toparlandılar, tam saha pres ve en iyi savunma hücumdur taktiği ile her şeyi ve her yolu denemeye başladılar. Tıpkı önceden yaptıkları gibi...</p>
<p>İstedikleri neticeyi elde edip edemeyeceklerini öğrenmemiz için fazla beklemeyeceğiz...</p>
<p>Şu âna kadar süreci ve yönlendirmeyi iyi yaptıklarının hakkını teslim etmek gerekir tabii ki...</p>
<h3><br/>Şike yönetimi ve ilişkiler</h3>
<p>Şike sürecinin baş aktörü Fenerbahçe’nin kriz yönetim ekibinde, başta <b>ALİ KOÇ</b>, <b>NİHAT ÖZDEMİR</b>, <b>ABDULLAH KİĞILI</b>, <b>CİHAN KAMER</b> gibi isimler hep ön planda oldu. İşin özellikle siyasi temas kısmında tanıdık bir küfürbaz vardı. Siz onu biliyorsunuz...</p>
<p>Ali Koç’a lojistik destek sağlayan ekipler de, işin arka planında cansiperane bir mücadele örneği sergilediler.</p>
<p>Sürecin pi-ar iletişim ve medya ayağındaki başarı ister istemez bu konuda ülkenin en tanınmış simalarından olan <b>Ali Saydam</b>’ı aklıma getirdi. Acaba mutfakta o da var mı diye...</p>
<p>Kendisini aradım, hem süreci hem de kendisinin katkı verip vermediğini sordum.</p>
<p>O da sürecin yönetimini başarılı bulduğunu, fakat kendisinin herhangi bir katkı vermediğini, Ali Koç’un buna ihtiyacı da olmadığını söyledi.</p>
<h3><br/>Şike sürecinin parametreleri</h3>
<p>Herkesin tanık olduğu, bazılarının görmezden geldiği <b>“ŞİKE”</b> gerçeği ete kemiğe bürünüp, inkârı zorlaşsa da FB bu zor süreci bazen parçalara ayrıştırarak bazen de parçaları birleştirerek, kendi istedikleri neticeyi elde etmek için insanoğlunun yapabileceği her şeyi deneyerek sürdürdü.
                                    	<br/><br/>
<a class="lnk2" href="/web/20130603033118/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-sike-sureci-nasil-yonetildi.htm), [web.archive.org (arşiv bağlantısı)](http://web.archive.org/web/20130603033118/http://www.taraf.com.tr/nurullah-ozturk/makale-sike-sureci-nasil-yonetildi.htm)
# Başarı için ekip şart

*Nurullah Öztürk 14.06.2012*

<div class="yazi"><p>Bir kurumun sahibi ya da yöneticisi ne kadar yetkin olursa olsun bu durum tek başına başarıyı garanti etmez ama iyi bir yönetim kadronuz yoksa başarısızlığı garanti altına almışsınız demektir.</p>
<p>Yönetim ekibinizin niteliği sizin hangi ligde ve hangi kategoride yer alacağınızı da belirler.</p>
<p>Beşiktaş gibi talan ve tarumar edilmiş bir kurumu devralıyorsanız yönetim ekibinizin; kriz yönetimi, işletme yönetimi, kurumsallaşma, değişim yönetimi ve dünya futbolu hakkında bilgi sahibi olması işinizi yarı yarıya kolaylaştıracak faktörlerdir.</p>
<h3><br/>Dünün seçimleri bugünün sorunları oldu</h3>
<p>Beşiktaş’ın şu an yaşadıkları belki de Beşiktaş’ı yönetecek kişileri seçenlerin günah galerisinin albümünden bir kesittir.</p>
<p>Beşiktaş camiasında yüksek bir kredibilitesi bulunan <b>Serdar Adalı</b>, başkanlığı çok fazla düşünmemesine rağmen, çeşitli çevreler ve camiadan gelen beklenti ve talepleri dikkate alıp, Beşiktaş’ın kurtuluşu için yoğun bir çalışma başlatmışken, başta <b>YD</b> ve onun örgütlediği çevreler, en iyi bildikleri oyunu sahneye koymuşlardı:</p>
<p>Entrika isimli oyun sahneye konulunca Serdal Adalı hem dağ gibi birikmiş borçlarla hem de entrikacılarla baş etmenin imkânsızlığı karşısında “belki başka bir bahara” diyerek çalışmalarını sonlandırmak zorunda kalmış, hem kendisi hem de sevenleri büyük bir hayal kırıklığı yaşamıştı.
                                    	<br/><br/>
<a class="lnk2" href="/web/20130603045909/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-basari-icin-ekip-sart.htm), [web.archive.org (arşiv bağlantısı)](http://web.archive.org/web/20130603045909/http://www.taraf.com.tr/nurullah-ozturk/makale-basari-icin-ekip-sart.htm)
# Kriz futbolu ne kadar etkiledi

*Nurullah Öztürk 21.06.2012*

<div class="yazi"><p>Deloitte firması her yıl dünya çapında yapmış olduğu araştırma sonuçlarının özetini kamuoyu ile paylaşır. Ben de çeşitli araştırma raporları içinde özellikle iki konuyu her yıl düzenli olarak takip ederim.</p>
<p>Bunlar; <b>dünya perakende sektörü araştırması</b> ve <b>futbol pazarı araştırmaları</b>dır...</p>
<p>Perakende, ekonomi benim işim, futbol vazgeçemediğim tutkum, hobim...</p>
<p>Bu yıl da her iki araştırmayı inceledim. <b>Türk firmaları perakendede yükselen ciroları ile adım adım dünya devler ligine doğru ilerlerken, Türk futbolu da sportif başarı sıfıra yakın olsa da ekonomik olarak devler ligine girmeyi başarmış durumda...</b> Her iki araştırma da çarpıcı, her ikisi de ilginç sonuçlar içeriyor.</p>
<p>En önemlisi de yaşanan ekonomik krizin ne kadar derinlikli ve halk nezdindeki karşılığının ne olduğunu anlamak için ilk bakmanız gereken yer perakende ve futbol sektörüdür.</p>
<p>Türkiye’de yaşanan 2001 ekonomik krizi bu duruma çok çarpıcı bir örnektir.
                                    	<br/><br/>
<a class="lnk2" href="/web/20130603033410/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-kriz-futbolu-ne-kadar-etkiledi.htm), [web.archive.org (arşiv bağlantısı)](http://web.archive.org/web/20130603033410/http://www.taraf.com.tr/nurullah-ozturk/makale-kriz-futbolu-ne-kadar-etkiledi.htm)
# Kısa ve öz

*Nurullah Öztürk 05.07.2012*

<div class="yazi"><p>Bu ülke kurulurken genetik kodları ile oynandığı için olsa gerek, burada zaman bile tersine işliyor.</p>
<p>Ülke insanının akıl ve gönül sağlığı sürekli risk altında.</p>
<p>‘Bize yapılmadığı sürece her şeyi normal görme hali’ ,sürekli olarak ülkenin bir bölümünün teyakkuz ve kendini tehdit altında görmesine, paranoyayı normalleştirmesine sebep oluyor.</p>
<p>Son şike hadisesi de, binlerce örnekten sadece bir tanesi.</p>
<p>Herkes kirliliğin farkında…</p>
<p>Şike yok diyen de yok zaten. Savunmanın ana fikri ‘başkaları da yaptı’ …</p>
<p>TBMM’nin bu yıl ittifak ettiği tek konu vardı: ŞİKE</p>
<p>Yeni anayasa yapımı sözüne istinaden verdiğimiz oylar bile çöp oldu çoktan…</p>
<p>Değiştirilen onca kanun maddesine rağmen, yine de suç sabit görülüp, şike bizzat mahkeme</p>
<p>tarafından tescil edildiğinde, yüzü kızarması gerekenlerin yüzüne bakma gereği duymadık. Çünkü hepsi bildiğimiz ve tanıdığımız insanlardı…</p>
<p>Türkiye, tescilli hırsızlığın zafer şarkıları eşliğinde kutlandığı bir ülke algısıyla imajını da yerle bir etti.
                                    	<br/><br/>
<a class="lnk2" href="/web/20130603045754/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-kisa-ve-oz.htm), [web.archive.org (arşiv bağlantısı)](http://web.archive.org/web/20130603045754/http://www.taraf.com.tr/nurullah-ozturk/makale-kisa-ve-oz.htm)
# Sorulara soru eklemek

*Nurullah Öztürk 19.07.2012*

<div class="yazi"><p>Hiç düşündünüz mü; sizin sorularınız mı çok, cevaplarınız mı?, okumalarınız mı, konuşmalarınız mı çok...</p>
<p>Ahlak anlayışınız yerel mi, küresel mi?...</p>
<p>Sizi ne anlatır; zafer mi, hezimet mi?</p>
<p>Yastığa başınızı koymadan önce, dürüstçe ve kendinize yalan söylemeden bu ve buna benzer soruları sorduğunuzda kendinize ne cevap verirseniz siz O’sunuz işte...</p>
<p>Bazen de kendimize bile itiraf etmekten çekindiğimiz cevaplarımız vardır hepimizin...</p>
<p>Bazı konular ve alanlar vardır ki, sorulara verilen cevaplar yeni sorulara yol açar aklımız ve ruhumuzda...</p>
<p>Siyaset gibi, spor gibi mesela...</p>
<h3><br/>Global ahlak, yerel ahlaksızlık</h3>
<p>Geçen günlerde Türk medyasının görmezden geldiği; BBC, Euronews gibi haber kanallarından takip ettiğim bir haber düştü ajanslara...</p>
<p>Norveç 1. Ligi’nde Ull/Kisa-Ham arasında oynanması gereken maç şike şüphesi nedeniyle ertelenmişti.</p>
<p>Yine haziran ayında oynanan Follo-Östsiden takımları arasındaki lig maçının ilk yarısı 3-0 Follo lehine iken, Ostsiden’in maçtan 4-3 gibi bir skorla galip ayrılmasının büyük şüphe uyandırdığı ifade edildi.
                                    	<br/><br/>
<a class="lnk2" href="/web/20130603040752/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-sorulara-soru-eklemek.htm), [web.archive.org (arşiv bağlantısı)](http://web.archive.org/web/20130603040752/http://www.taraf.com.tr/nurullah-ozturk/makale-sorulara-soru-eklemek.htm)
# Ön değerlendirme

*Nurullah Öztürk 26.07.2012*

<div class="yazi"><p><b>Fikret Orman</b> zor bir dönemde, mevcut şartların sorumluluk almak için bir değil bin düşünülmesi gerektiği bir anda kendini Beşiktaş başkanlık koltuğunda buldu.</p>
<p>Zorlu bir dönemdi, görevi devraldığı ekip her şeyi ile bütün haklarını kullanmıştı. Hatta hata yapma limiti bile doluydu.</p>
<p>Bu nedenle yeni ekibin çok dikkatli olması ve sıfır hata ve en az riskle, planlı ve programlı hareket etmesi zorunluydu.</p>
<p>Önlerinde finansal sorunlar, yeni stadın yapımı, camia içinde birliğin sağlanması, yeniden yapılanma, güven verme ve başarılı olmak gibi mecburiyetleri vardı.</p>
<p>İlk yüz günlük performans çok önemliydi,</p>
<p>Kendisinden beslenenler hariç, ittifakla camianın nefretini kazanan YD’den sonra durum iyiye mi yoksa daha da kötü mü olacaktı.</p>
<p>Belki en önemlisi de <b>Yıldırım Demirören</b>’den bunun hesabı sorulacak mıydı?</p>
<p>Beklenti de kısa sürede çözüm bekleyen sorunlar da çok ciddiydi.</p>
<p>İşin umut vadeden kısmı Fikret Orman’ın bu ve benzeri sorunları biliyor olmasıydı.
                                    	<br/><br/>
<a class="lnk2" href="/web/20130603034404/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-on-degerlendirme.htm), [web.archive.org (arşiv bağlantısı)](http://web.archive.org/web/20130603034404/http://www.taraf.com.tr/nurullah-ozturk/makale-on-degerlendirme.htm)
# Olimpiyat Köyü’nün turistleri

*Nurullah Öztürk 04.08.2012*

<div class="yazi"><p>1896’da Yunanistan’da ilk olimpiyat ateşinin yakıldığından bugüne tam 116 yıl olmuş.</p>
<p>Kimler geldi, kimler geçti, nice efsane sporculara tanık oldu bu dünya...</p>
<p>Merak edip ilk olimpiyatlardan bugüne hangi ülkeler nasıl bir başarı elde etmiş diye incelediğimizde çok fazla bir sürprizle karşılaşmıyoruz aslında.</p>
<p>Listenin ilk altı sırasında ABD toplam 2.188 madalya ile ilk sırada yer alırken SSCB/ RUSYA 1.010, D./ B. ALMANYA 897 madalya toplarken onları 668 madalya ile İNGİLTERE, 596 madalya ile FRANSA ve 494 madalya ile de İTALYA takip ediyor.</p>
<p>Bu sıralama şimdilik bizi şaşırtmıyor; çünkü ekonomisi, siyaseti, bilimi ve sanatı güçlü olan ülkeler sıralandığında da benzer bir sıralama karşılar bizi.</p>
<p>Olimpiyat tarihi içerisinde TÜRKİYE de toplam 74 madalya ile kendisine yakışan yerde yerini almış durumda !...</p>
<p>2008 Çin Olimpiyatları dâhil tablo bu...</p>
<h3><br/>2012 Londra Olimpiyatları</h3>
<p>Son PEKİN Olimpiyatları ve LONDRA Olimpiyatlarında başarı tablosu değişmeye devam ediyor.
                                    	<br/><br/>
<a class="lnk2" href="/web/20130603032424/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-olimpiyat-koyu-nun-turistleri.htm), [web.archive.org (arşiv bağlantısı)](http://web.archive.org/web/20130603032424/http://www.taraf.com.tr/nurullah-ozturk/makale-olimpiyat-koyu-nun-turistleri.htm)
# London 2012: Beş yıldızlı fiyasko

*Nurullah Öztürk 16.08.2012*

<div class="yazi"><p><b>Londra Olimpiyatları</b> başlamadan kısa süre önce <b>2020 Olimpiyatları</b>’nın en güçlü aday ülkesi olduğumuz duyuruldu.</p>
<p>Ekonomik kriz ortamında Tokyo dışında ciddi bir rakip ve talip olmadığına göre bunun gerçeğe dönüşmesi ihtimal dâhilindedir. Hatta Türkiye’nin eş zamanlı olarak müracaatta bulunduğu <b>2020 Avrupa Futbol Şampiyonası</b> ile <b>Olimpiyatlar</b> arasında tercihte bulunması bile tavsiye edildi.</p>
<p>Son yılların en büyük katılımı ile en büyük hüsran yaşanırken İngilizlerin görsel şölenini aşmak için epey çaba sarf etmek gerektiği düşüncesi belleklerde yer etti.</p>
<p>Türkiye gibi iddialı ve hedefleri olan bir ülke için, hedef katılım sağlamanın çok ötesiydi...</p>
<p>Ülkesinin kötü işlerle değil, başarılarla anılmasını sağlamak her ülke vatandaşının yönetenlerden beklediği en temel beklenti ve haktır.</p>
<p>Bakan’dan şike dosyasının örtülmesi konusundaki hassasiyet, dirayet ve dikkati esas işinde de bekledik ama göremedik.</p>
<p>2008’de Pekin’den 64 kişilik bir kafile ile sekiz madalyayla döndüğümüzde, Spor Bakanı, Pekin’den dönmeden GSM’nin başarısızlık nedeniyle derhal görevi bırakmasını talep etmişti.
                                    	<br/><br/>
<a class="lnk2" href="/web/20130603033557/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-london-2012-bes-yildizli-fiyasko.htm), [web.archive.org (arşiv bağlantısı)](http://web.archive.org/web/20130603033557/http://www.taraf.com.tr/nurullah-ozturk/makale-london-2012-bes-yildizli-fiyasko.htm)
# Türkiye’de futbolun anlamsızlığı üstüne

*Nurullah Öztürk 30.08.2012*

<div class="yazi"><p>Türkiye, İmparatorluk’tan geriye kalan topraklarda yeniden inşa edilirken, etkisi asırlarca sürecek hesap hataları yapılmış olmalı ki, bugün geldiğimiz noktada, kurumsallaşmasını tamamlayamamış, temel sorunlarını çözümleyememiş, medeniyet birikiminden istifade etmek bir yana, haberdar bile olmayan defolu insanlar üreten eğitim sistemiyle iki arada bir derede kalmış bir toplum görüntüsünde...</p>
<p>Her biri Cumhuriyet’ten önce kurulmuş futbol takımlarıyla, yarım asırdan fazla zamandır devam eden futbol serüveninde gidilen yol da bir arpa boyu mesafesinde...</p>
<p>Sporun diğer dallarında da durum bundan farklı değil... Hatta ilerlemek bir yana, son 2012 Londra Olimpiyatları’nda, kimsenin üstünde durmadığı, üstüne alınmadığı hezimet, yerimizi de seviyemizi de anlamamıza yardımcı olacaktır.X<br/><br/></p><b>
<p>Türkiye’de futbol, futbol mu?</p></b>
<p>Kitleler üzerinde hedefleri olanların futbolu kullanarak bu hedeflerine kolay yoldan ulaşabileceklerini keşfetmeleri ile meşin yuvarlak önce diktatörlere hizmet etti.
                                    	<br/><br/>
<a class="lnk2" href="/web/20130603044233/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-turkiye-de-futbolun-anlamsizligi-ustune.htm), [web.archive.org (arşiv bağlantısı)](http://web.archive.org/web/20130603044233/http://www.taraf.com.tr/nurullah-ozturk/makale-turkiye-de-futbolun-anlamsizligi-ustune.htm)
# Karabük ve Karabükspor

*Nurullah Öztürk 06.09.2012*

<div class="yazi"><p>Sanayi şehrinde yaşanan büyük dönüşüm...</p>
<p>Hafta sonu Beşiktaş-Karabük spor maçını izlemek için Karabük’teydim.</p>
<p>Memleketim Sinop’a giderken arabanın camından baktığım şehri bu vesileyle detaylı olarak görme, gezme fırsatım oldu. Hatta Karabükspor başkanı, genel sekreteri ve yönetim kurulunun ve diğer üyelerinin sıcak misafirperverliği hep yanımızdaydı onlarla birlikte</p>
<p>Amasra’ya kadar uzandık...</p>
<p>Karabük’ ü dolaşırken üniversite yıllarımda yardımcı ders kitabı olarak okuduğum; <b>Mübeccel Kıray</b>’ın <b><i>Sanayi öncesi bir Karadeniz sahil kasabası: Ereğli</i></b> kitabı aklıma geldi her nedense...</p>
<p>Belki de bu araştırmanın şu an birçok şehir için yeniden yapılması gerektiğinden ama en önce de KARABÜK için böyle bir araştırma yapılıp örnek bir modelleme yapılması ihtiyacından olsa gerek...</p>
<p>Buna ilave olarak futbolun sadece futbol olmadığı gerçeğinden hareketle bir Anadolu kentine futbol takımının neler kattığının görülmesi ve bilinmesi gerçeği de ayrıca ortada duruyor.
                                    	<br/><br/>
<a class="lnk2" href="/web/20130511134841/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-karabuk-ve-karabukspor.htm), [web.archive.org (arşiv bağlantısı)](http://web.archive.org/web/20130511134841/http://www.taraf.com.tr/nurullah-ozturk/makale-karabuk-ve-karabukspor.htm)
# Aldatan bizden değildir

*Nurullah Öztürk 13.09.2012*

<div class="yazi"><p>Türk tarihi aldatanlar ve aldatılanların tarihidir aynı zamanda...</p>
<p>Aldatanların velinimeti aldanmaya gönüllü olanlar var bir de...</p>
<p>Şahsım adına, tanık olduğum dönem itibarıyla siyaset, spor, sanat gibi temel disiplinlerde bizi kimin aldattığını yaşayarak öğrendim.</p>
<p>Şairin dediği gibi; “içim rahat, ben yaşarken koptu tufan; ben yaşarken yeni baştan yaratıldı kâinat”.</p>
<p>Örneğin, siyasetin 1990- 2012 arası özellikle de son 12 yılının tüm detayları HD kalitesinde hafızamda saklı duruyor. Bir gün siyaset yazmaya karar verirsem, şu anda köşebaşlarını rehin almış sarı propagandacılardan da, gözü dönmüş ikiyüzlü şarlatanlardan da daha ilginç ve faydalı yazılar yazacağımdan emin olabilirsiniz...</p>
<p>Her şeyin bir zamanı vardır elbet...</p>
<p>Neyse, konumuz siyaset değil elbet, size <b>Beşiktaş’tan bahsedeceğim</b>...</p>
<p>Türkiye gibi sevdası; Beşiktaş gibi bir tutkusu olan; mutluluğu ve sevinçleri rehin alınmışların dünyasından yani...</p>
<p>Yalı çocuklarının babalarının, paraları ile çocuklarının eğlencesi hâline getirdikleri ve sonra da oynamaktan sıkıldıklarında, bir başka arkadaşına, oynaması için emanet bıraktıkları Beşiktaş’tan.
                                    	<br/><br/>
<a class="lnk2" href="/web/20130511131155/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-aldatan-bizden-degildir.htm), [web.archive.org (arşiv bağlantısı)](http://web.archive.org/web/20130511131155/http://www.taraf.com.tr/nurullah-ozturk/makale-aldatan-bizden-degildir.htm)
# Başkanın cevapsız bıraktığı sorular

*Nurullah Öztürk 20.09.2012*

<div class="yazi">Beşiktaş taraftarının “Bizi terk ettin, Allah senden razı olsun; Türk futbolunun başı sağ olsun” tezahüratları ile Ankara’ya uğurladığı YD ve ekibinden sonra işbaşı yapan <strong>Fikret Orman</strong> ve arkadaşlarına açtığı limitsiz kredinin, taraflarca eksik ve yanlış yorumlanan maddeleri olduğu her geçen gün daha net anlaşılıyor...<br/><br/><br/>
<h3>Kim “feda” dedi</h3>Beşiktaş’ta restorasyon çalışmalarına FEDA diyerek ilk harcı taraftarlar koydu. Taraftarların kendi arasında organize ettiği bu kampanyada son dönemlerin en yüksek tişört ve forma satış rakamlarına ulaşıldı.<br/><br/>Taraftarın kafasında her ne kadar seçim sürecinde akıllara yer eden bazı soruların hâlâ cevabı olmasa da Fikret Orman’ı sahiplendi.<br/><br/>Ben de kendisini takdir ediyor ve seviyorum. Seçildiği ilk gün; Beşiktaş’ın emrine amade olduğumu kendisine bildirdim.<br/><br/><br/>
<h3>Cevapsız kalan sorular</h3>Beşiktaş formasının ağırlığının unutulduğu, sadece borçlarının konuşulduğu bir ortamda, ilk periyotta Beşiktaş takımı kendilerinin bile beklemediği bir performansla, olası şanssızlıklar ve tepkileri bertaraf etmiş oldu.<br/><br/>Fakat hayati önem taşıyan sorular unutulmadı tabii ki...<br/><br/>Denetim raporunun üç aşaması da tamamlandı.<br/><br/><strong>•</strong> Rapor, müflis ve müsrif eski başkanın tüm Türkiye önünde hibe ettiğini söylediği alacaklarına karşılık olarak sadece kendilerinin bildiği bir gerçek olarak mı kalacak?<br/><br/><strong>•</strong> Kullanılacaksa, eski başkanın Beşiktaş’a verdiği zarar ve ziyanın tamamının talep edilmesi gerekmez mi?<br/><br/><strong>•</strong> Bu raporun tamamı kulübün official web sayfasına konulsa ve herkesin merakı giderilse daha doğru olmaz mı?<br/><br/><strong>•</strong> Siz ve ekibiniz YD yönetimi ile anlaşmalı olarak mı seçime girdiniz de onların devamı olduğunuz söylendiğinde, bu soruyu susarak geçiştiriyorsunuz.
                                    	<br/><br/>
<a class="lnk2" href="/web/20130511154920/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</div>

Kaynak: [taraf.com.tr](http://www.taraf.com.tr/nurullah-ozturk/makale-baskanin-cevapsiz-biraktigi-sorular.htm), [web.archive.org (arşiv bağlantısı)](http://web.archive.org/web/20130511154920/http://www.taraf.com.tr/nurullah-ozturk/makale-baskanin-cevapsiz-biraktigi-sorular.htm)
# Türkiye’de futbol konuşmanın zorluğu

*Nurullah Öztürk 27.09.2012*

<div class="yazi"><p>Türkiye’de yaşamanın akıl ve kalp sağlığına ciddi tahribatlar yaptığını herkes biliyor.</p>
<p>Bu zorluğun herkes açısından farklı nedenleri var. Önceleri bu zorluk sadece marjinal uçlarda mevcuttu, bugün merkezi de kuşatmış durumda...</p>
<p>Ülkenin derin ve kadim sorunlarına rağmen, yürütülen çaba ve tartışmalar muhatapların kendilerine bile çare olmaktan uzak.</p>
<p>Zaten karar mercilerinin çözüme yönelik ciddi bir hamlesi de irade beyanı da yok.</p>
<p>Oyalama ve oyalanma ile rant sağlama düzeni, hâkim düzen olarak tıkır tıkır işliyor...</p>
<p>Türkiye’nin medeniyet yarışında geri düştüğünden bu yana, uzak ara da olsa, düşe kalka öndekileri takip etmeye çalıştığını görüyoruz. Bu durum, öndekilerin daha önce yaşayıp arşive kaldırdıkları soru ve sorunlarla da daha geç yüzleşmemize sebep oluyor tabii ki.</p>
<p>Örneğin futbolu ele alalım; ilk yükseliş dönemlerinde futbol <b>“diktatörlerin oyuncağı”</b> olarak kitlelerin uyutulmasında afyon niyetine kullanılmış; <b>Fado</b>, <b>Fiesta</b> ve <b>Futbol</b> kısaca <b>üç F</b>, dönemin ruhuna uygun olarak iyi iş görmüş...</p>
<p>Türkiye, önden gidenleri gerilerden işine geldiği gibi takip eden bir ülke olarak, onların yaşadığı süreçleri şimdi yaşamaya devam ediyor.</p>
<p>Bu nedenle de Türkiye’de gerçek anlamda bir demokrasinin var olduğundan bahsedilemeyeceği gibi, gerçek bir futbol ve futbol ortamının varlığından bahsetmek de oldukça güçtür.
                                    	<br/><br/>
<a class="lnk2" href="/web/20130511150301/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-turkiye-de-futbol-konusmanin-zorlugu.htm), [web.archive.org (arşiv bağlantısı)](http://web.archive.org/web/20130511150301/http://www.taraf.com.tr/nurullah-ozturk/makale-turkiye-de-futbol-konusmanin-zorlugu.htm)
# Quaresma krizi yönetim krizidir

*Nurullah Öztürk 04.10.2012*

<div class="yazi"><p>Beşiktaş taraftarı ve Türk futbolseverler onu ilk defa İnönü’deki <b>Beşiktaş- Porto</b> maçında tanıdı ve vurgun yedi...<br/><br/><b>Ertuğrul Sağlam</b>’ın başında olduğu Beşiktaş, Porto karşısında baskın bir oyun oynuyordu, Porto’da sahadaki tüm oyunculardan farklı bir oyuncu oynadığı futbol ile dikkat çekiyordu.</p>
<p>O oyuncu <b>Quaresma</b> idi... İnönü’de taraftarda iz bırakmıştı...</p>
<p>Sonrasında <b>YD</b> taraftarla arasındaki nefreti azaltmak için, <b>Q7</b> ile çıkageldi...</p>
<p>Strateji sonuç vermişti, BJK taraftarı Q7’yi coşku ile bağrına bastı, o da ilk başlarda bu sevgiye layık bir performansla taraftarı mutlu etti.</p>
<p>Sonrasını biliyorsunuz, bir anda Q7’de performans düşünce taraftarın da gözünden düştü...</p>
<p>YD koltuğu emanete bırakarak TFF’nin başına giderken, geride sekiz şiddetinde deprem, enkaz yığınına dönmüş bir kurum bırakıyordu.<br/><br/><b>Yönetim yeni anlayış eski</b></p>
<p>Herkes <b>Serdal Adalı</b>’yı başkan olarak görmek isterken, sürpriz bir yönetim çıka geldi.</p>
<p>Yönetim yeni; taktik, teknik anlayış ve yöntem aynıydı.
                                    	<br/><br/>
<a class="lnk2" href="/web/20130511150308/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-quaresma-krizi-yonetim-krizidir.htm), [web.archive.org (arşiv bağlantısı)](http://web.archive.org/web/20130511150308/http://www.taraf.com.tr/nurullah-ozturk/makale-quaresma-krizi-yonetim-krizidir.htm)
# Alex’e veda

*Nurullah Öztürk 11.10.2012*

<div class="yazi"><p>Televizyonda Alex’in yaptığı basın toplantısını izlerken aklıma bir anda <b>Fehmi</b> Abi’nin (<b>Koru</b>) söylediği bir söz geldi; <b>“Başarılı olduğuna ya da başarıya fazla güvenme, insanlar en büyük darbeleri en başarılı olduğu zamanlarda alırlar, çünkü patronlar başarıdan da rahatsız olabilir”</b> demişti bir zamanlar...</p>
<p>Sanki bu sözün en son muhatabı Alex’ti o an...<br/><br/><b>Alex</b> saha içi ve saha dışı performansı ile Türk futbol tarihine <b>Hagi</b>’den sonra en çok mührünü basan adamdı... Fakat bu durum birilerinin çok fazla canını sıkmış olmalı ki, hiç de hak etmediği bir muamelenin muhatabı oldu...</p>
<p>Ona yapılan haksızlığı görünce canım bir kez daha acıdı.</p>
<p>Bir an durdum ve düşündüm; bu kadar başarılı olmuş, efsaneleşmiş bir insana bu yapılıyorsa, sıradan insanlar kimbilir hak etmediği ne tür olayların muhatabı olmaktadır diye...</p>
<p>Türk insanının hak edene hak ettiği değeri verdiğini ve vereceğini düşünürken, taraflı tarafsız; vicdan, izan ve akıl sahibi herkesin Alex’ten yana tavır aldığını görünce bir nebze de olsa teselli buldum.
                                    	<br/><br/>
<a class="lnk2" href="/web/20130511125943/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-alex-e-veda.htm), [web.archive.org (arşiv bağlantısı)](http://web.archive.org/web/20130511125943/http://www.taraf.com.tr/nurullah-ozturk/makale-alex-e-veda.htm)
# Hasbıhal

*Nurullah Öztürk 18.10.2012*

<div class="yazi"><p>Bugün futbola ve spora dair ne bir şey konuşmak, ne de bir şey yazmak istiyorum.</p>
<p>Siyaset, spor, ekonomi, medya başta olmak üzere her konuda yıllardır konuşuluyor ve yazılıyor.</p>
<p>Ne değişti ve değişecek diye baktığımızda, karamsar olmasam da umutlu olduğumu söylemem de mümkün değil...</p>
<p>Umutlu olmayı gerektiren nedenlere göre, karamsarlık yaratan nedenler o kadar fazla ki...</p>
<p>Aldırma, böyle gelmiş böyle gider diyemiyoruz, “aldırırım, hakkı tutar kaldırırım” diyen vicdan sahibi herkesin vicdanı ve yüreği yaralı ve buruk...</p>
<p>Milletlerin gelişim düzeyinin en önemli iki göstergesi: “adalet ve özgürlük” düzeyi her geçen gün daha da düşüyor.</p>
<p>İnanç ve geleneğe bağlı olduğunu iddia edenler Hz. Peygamber’in “İşi ehline veriniz” ilkesi ve emrini, “işi akraba ve eş dosta veriniz” şekline dönüştürdüler.</p>
<p>Bu ve buna benzer duygu ve düşünceler, benim gibi sıradan insanların bugüne ve yarına dair umut ve hedeflerini tarumar etmeye yetmez mi?</p>
<p>Şunu tüm kalbim ve samimiyetimle söylüyorum ki; ülkenin en karanlık ve bedbaht günleri olan “28 Şubat Günleri”nde nasıl bir ruh hâli ve sıkıntısı içerisindeysem, şu an da aynısını hissediyor ve yaşıyorum.
                                    	<br/><br/>
<a class="lnk2" href="/web/20130511141404/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-hasbihal.htm), [web.archive.org (arşiv bağlantısı)](http://web.archive.org/web/20130511141404/http://www.taraf.com.tr/nurullah-ozturk/makale-hasbihal.htm)
# Krizden çıkışta Juventus modeli

*Nurullah Öztürk 25.10.2012*

<div class="yazi"><p>Ünlü <b><i>International</i> <i>Herald Tribune</i></b> gazetesi düzenli olarak değişik şehirlerde yaptığı “Dünyanın spor olaylarını değerlendirme toplantısı”nı bu yıl İstanbul’da yaptı.</p>
<p>Bu toplantıda üç şey çok dikkatimi çekti:</p>
<p>Dünyaca ünlü bir medya grubu, dünya sporunun geçmiş ve gelecek perspektifini, konunun en yetkin kişilerince aktarıyor, fakat Türk medyasından üç beş kişi hariç hiç kimse toplantıya ilgi duymuyor.</p>
<p>İkincisi spor dendiğinde Türkiye’deki gibi sadece futbol akla gelmiyor.</p>
<p>Üçüncüsü de, <b>Juventus</b>’un yeniden yapılanma öyküsü...</p>
<p>Juventus ticari direktörü çok etkin ve etkileyici bir sunum yaptı. Avrupa kulüpleri Türk takımlarından çok önce krize girmişler; doğru bir strateji ile bir çoğu bu krizleri ustalıkla atlatmayı başarmış. Deloitte araştırması da bunu doğruluyor; krize rağmen, Avrupa futbolu ortalama yüzde 5 ile 7 arasında finansal artış sağlamış.</p>
<p><b><br/>Juventus Modeli</b></p>
<p>Futbol ile ilgili herkesin bildiği gibi çirkeflik ve çirkinlikler konusunda İtalya’nın bize benzeyen tarafları var. Örneğin şike gibi.</p>
<p>Bizden farklı yanları ise, biz hayatın sadece başarısızlık taraflarını biriktirirken onlarda ölümsüz zafer öyküleri hayata meydan okur.
                                    	<br/><br/>
<a class="lnk2" href="/web/20130511130333/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-krizden-cikista-juventus-modeli.htm), [web.archive.org (arşiv bağlantısı)](http://web.archive.org/web/20130511130333/http://www.taraf.com.tr/nurullah-ozturk/makale-krizden-cikista-juventus-modeli.htm)
# Alkış ve ıslıklar

*Nurullah Öztürk 01.11.2012*

<div class="yazi"><p>İstanbul’da düzenlenen tüm uluslararası organizasyonlarda; Dünya Basketbol Şampiyonası, Tenis turnuvası ve GS stadının açılışında, hükümetin en yetkili isimleri hep aynı muameleye maruz kaldı; ıslıklandılar ve yuhalandılar...</p>
<p>Bu organizasyonların tamamının ülkemizde yapılmasında mevcut yönetimin özellikle de Sn. Cumhurbaşkanımız ve Başbakanımızın ciddi çaba ve katkıları oldu...</p>
<p>Bütün bu çabaya karşılık bu muamele oldukça kaba ve çirkindi. Takdir edilmesi alkışlanması gereken bir çaba ve büyük emek vardı bu organizasyonlarda...</p>
<p>Islıkçılara şunu sormak lazım; şike olaylarının örtbas edilmesine önayak olunduğunda, tüm federasyonların yönetim kurullarının “ehliyetsiz ve emniyetsiz” kişilerle doldurulduğunda, etrafa para saçılmasına rağmen tüm önemli organizasyonları seyirci olarak izlemek zorunda kaldığımızda neredeydiniz ve neden sesiniz soluğunuz çıkmıyordu...</p>
<p>Islıkçıları tanıyoruz, onlara yaranmak mümkün değil, onlar iyiye de kötüye de muhalif, hatta kendine bile muhalif...</p>
<p>Bir de, her şart ve şekil altında alkış için elini sürekli havada hazır bekletenler var; alkışçılar.
                                    	<br/><br/>
<a class="lnk2" href="/web/20130511141329/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-alkis-ve-isliklar.htm), [web.archive.org (arşiv bağlantısı)](http://web.archive.org/web/20130511141329/http://www.taraf.com.tr/nurullah-ozturk/makale-alkis-ve-isliklar.htm)
# Ehliyet ve emniyet ne tarafa düşer 

*Nurullah Öztürk 08.11.2012*

<div class="yazi"><p>Bugün çok önemli bir konuya hem seküler hem de metafizik dünyanın terminolojisi ve Türkiye gerçekleri ile dikkatinizi çekmek isterim. Uzun zamandan bu yana yapılan işler, icraatlar o denli pervasızlaştı ki, zararları ve sonuçları hepimizin canını yakmaya ve sıkmaya başladı.</p>
<p><b><br/>İşi ehline vermek</b></p>
<p>Konu her devir istismara açık bir gerçek olduğu için tüm ilahi kitaplar; İncil, Zebur ve Kur’an’da konunun önemi üzerinde hassasiyetle durulmuş ve insanlık özel olarak uyarılmıştır. NİSA Suresi 58. Ayet’te insanlar, “Allah, size emanetleri ehline vermenizi ve insanlar arasında hükmettiğiniz zaman adaletle hükmetmenizi emrediyor. Doğrusu Allah bununla size ne güzel öğüt veriyor! Şüphesiz ki, Allah hakkıyla işiten ve görendir” diye uyarılırken Hz. Peygamber bu ayetin izahında net bir şekilde “İş ehil olmayana tevdi edildiği zaman, kıyameti bekle” (Buhari) diyerek, durumun bazılarının zannettiği kadar hafife alınacak bir durum olmadığının altını çizmiştir. Hâl böyle olunca ve karar vericilerin bu tür hassasiyetleri önemsediği varsayıldığında, ülkemizde bu uyarılara ne kadar riayet edildiğini sormadan sorgulamadan edemiyorsunuz.
                                    	<br/><br/>
<a class="lnk2" href="/web/20130511155245/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-ehliyet-ve-emniyet-ne-tarafa-duser.htm), [web.archive.org (arşiv bağlantısı)](http://web.archive.org/web/20130511155245/http://www.taraf.com.tr/nurullah-ozturk/makale-ehliyet-ve-emniyet-ne-tarafa-duser.htm)
# Beklenti ve gerçekler

*Nurullah Öztürk 15.11.2012*

<div class="yazi"><p>Beşiktaş’ı sekiz yıl yönettikten sonra TFF başkanlığına terfi eden <b>Yıldırım Demirören</b>, yeni yönetime 2001 krizindeki Türkiye tablosunu aratmayan bir bilanço bırakarak Beşiktaş’a veda etmişti.</p>
<p>Yerine gelen <b>Fikret Orman</b> yönetiminin bugüne kadar yaptığı ve yapmadığı icraatlara baktığımızda, kulübün manevi ortakları ve paydaşları olan taraftarlarla konuştuğumuzda beklenen performansın uzağında, hayal kırıklığı otobanında hızla yol aldığını görüyor ve duyuyoruz.</p>
<p>Bu noktada temel beklentileri birkaç başlık altında toparlayabiliriz:</p>
<p><b><br/>Kurumsal yönetim</b></p>
<p>Dünya standartlarında ve eski hatalardan arınmış bir yönetim anlayışı. Geçmiş günahlara ortak olmuş yöneticiler ve anlayışın terk edilmesi.</p>
<p>Finansal tablonun netleştirilmesi ve sıkı maliye politikası çerçevesinde denk bütçe altyapısının hazırlanması.</p>
<p><b><br/>Denetim raporu ve sonuçları</b></p>
<p>Beşiktaş taraftarı şampiyonluk bekler gibi, denetim raporunun kamuoyu ile paylaşılmasını ve herhangi bir usulsüzlük var ise bunun hesabının da sorulmasını beklemekte...</p>
<p>Ernst &amp;Young raporu tamamlayıp ilgili yönetim kurulu üyesine teslim edeli epeyce zaman geçti!</p>
<p><b><br/>Yeni stadın yapılması</b></p>
<p>Yapımı yılan hikâyesine dönen ve seçim malzemesi olmaktan öteye geçmeyen sanal projeler yerine, başlangıç ve bitiş tarihi belli, gerçek bir stat projesinin kamuoyu ile paylaşılması.
                                    	<br/><br/>
<a class="lnk2" href="/web/20130511131437/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-beklenti-ve-gercekler.htm), [web.archive.org (arşiv bağlantısı)](http://web.archive.org/web/20130511131437/http://www.taraf.com.tr/nurullah-ozturk/makale-beklenti-ve-gercekler.htm)
# Beşiktaş’tan güzel haberler var

*Nurullah Öztürk 22.11.2012*

<div class="yazi"><p>Başkan <b>Fikret Orman</b> ile sorunlar ve çözüm önerileri hakkında görüş alışverişinde bulunmak üzere uzun zaman önce yapmayı düşündüğümüz toplantıyı nihayet gerçekleştirdik.</p>
<p>Bir Beşiktaşlı olarak, mevcut finansal durumun nasıl pozitife dönüştürülebileceğine dair finans çevrelerinden tanıdığım ve bildiklerimi başkanla paylaşmak düşüncesi epey zamandan beri gündemimizdeydi.</p>
<p><b><br/>Güzel günlere doğru</b></p>
<p>Bugüne kadar duyduğumuz kötü haberlerin yerini kısa süre sonra peş peşe güzel haberler alabilir.</p>
<p>Beşiktaş’ın genel merkezinde hummalı bir çalışma var.</p>
<p>Başkan ve yönetim kurulunun bazı önemli isimlerini, her şeye ve her şarta rağmen, maddi ve manevi olarak çok yoğun ve yorucu bir çalışma ve çabanın içerisinde gördüm.</p>
<p>Gelelim en önemli konuya; <b>Beşiktaş Stat Projesi</b>.</p>
<p>Stat gelirleri açısından rakiplerle bir kıyaslama yapıldığında, Beşiktaş yıllık 15 milyon dolarlık bir stat hâsılatı elde ederken, rakipleri tam 60 milyon dolarlık bir hâsılat toplamakta</p>
<p>Fakat, bu tablo kısa bir süre sonra değişecek.</p>
<p>Beşiktaş’ın yeni stadı tamamlandığında yıllık gelir tam 70 milyon dolara ulaşacak.
                                    	<br/><br/>
<a class="lnk2" href="/web/20130511125807/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-besiktas-tan-guzel-haberler-var.htm), [web.archive.org (arşiv bağlantısı)](http://web.archive.org/web/20130511125807/http://www.taraf.com.tr/nurullah-ozturk/makale-besiktas-tan-guzel-haberler-var.htm)
# Beşiktaş nasıl dünya markası olur

*Nurullah Öztürk 06.12.2012*

<div class="yazi"><p>Kendimi renklerine adadığım biri olarak, ülkemin en eski ve en değerli markasının nasıl uluslararası bir marka hâline dönüştürülebileceği, en önemlisi de içinde bulunduğu darboğazdan nasıl kurtulacağı konusu, her Beşiktaşlı gibi benim de ilgi odağım oldu.</p>
<p>Bunu düşünürken gördüm ki, Beşiktaş’ın içinde bulunduğu durumu birçok ünlü kulüp de yaşamış.</p>
<p>Bu nedenle yukarıda kullandığım başlık temeli sağlam ve bilerek atılmıştır.</p>
<p>Elimde <b>“Futbol Taraftarlarının Marka Değeri Yaratmaları Üzerine Bir Araştırma”</b> var. Bu araştırmanın sonuçlarına gör Beşiktaş taraftarları tüm rakiplerine göre açık farkla ve farklılaşmış olarak, takımlarının marka olduğu ve marka değerine verdikleri önem açısından en tepede yer almaktadır.</p>
<p>Bu sonuç, piyasada oluşan algıyı tersyüz eden bir sonuçtur aslında.</p>
<p>Bugünkü tablonun sorumlusunun da <b>“Marka Değeri”</b>ni hiç ağzından düşürmeyen biri olması da ayrı bir sonuçtur...</p>
<p><b><br/>Futbolda nasıl dünya markası olunur </b></p>
<p>2008 ekonomik krizini erken yaşamamız ve önlemlerini erken hayata geçirmemiz ülke olarak rakiplerimizle aramızdaki gelişmişlik farkını kapatmak için bize sunulmuş büyük bir fırsattı...</p>
<p>İsterseniz ben size bu krizi en derinden yaşamış ve atlatmış eskisinden daha sağlam ve büyüyerek yoluna devam edenlerinden bahsedeyim...</p>
<p>Türk spor medyasının ilgi alanına girmeyen, <b>Barcelona</b>, <b>Juventus</b> ve <b>Arsenal</b> gibi markaların başarı öyküsünün mimarlarını dinledim, onlarla temaslarım oldu...</p>
<p>Bunlardan biri <b>FCB</b> markasının2002-2007yıllarında pazarlama politikalarına yön veren <b>Calzada</b>.</p>
<p>Calzada Barcelona’nın gerçek bir dünya markasına nasıl dönüştürüldüğünü şöyle özetliyor:<br/><br/><i>“Dünya markası olmak için; altyapıya yatırım yapmak, topluma saygılı olmak, akıllı pazarlama fikirleri bulmak, en önemlisi de futbolu adam gibi oynamak ve insana değer vermek gerekir.”</i></p>
<p><b><br/>Markanın konumlandırılması</b></p>
<p><i><br/>“Çoğu kendi alt yapımızdan yetişmiş oyuncularla ‘ofansif futbol’ oynarız. Bunun için de seçeceğimiz teknik adam ve oyuncunun bu felsefeye uygunluğuna bakarız.<br/><br/></i><i>150.000 üyemiz var ve başkanı bu üyeler seçer.<br/><br/></i><i>Topluma katkıda bulunmak; 2005 yılında çocuklara odaklandık. Gelirimizin 0,7’sini UNICEF’e bağışlayarak logosunu formamıza aldık. Bu bize dünya çapında bilinirlik sağladı. Başarı iki şeye bağlıdır; insanları önemseyeceksin, en önemlisi de iyi futbol oynayacaksın.<br/><br/></i><i>Devamında başarı gelince dünyadaki taraftarlarımız arttı. Hızlıca Çin, Japonya ve ABD’de yayıldık. Ronaldinho döneminde maçları kaybettiğimizde bile taraftar sayımız artmaya devam etti. Sonrasında Messi ile yine büyümeyi sürdürdük. Bir kez daha belirtmeliyim ki, Q7’ye bir kez daha şans verilmeli ve takıma kazandırılmalıdır. Fernandes’in yokluğunda takım sadece koşan ama üretimi sıfıra yakın bir sıra takımına dönüştüğünü bilmek ve anlamak lazım.”</i></p>
<p><b><br/>Gelir artışı</b></p>
<p><i><br/>“NIKE, AUDI gibi global markalara ‘biz dünya markası olacağız bize yardım edin’ dedik. Bize inandılar ve dünya çapında büyümemize destek oldular. O gün gelirimiz 160 milyon avro idi. Bugün yaklaşık 500 milyon avro.”</i></p>
<p>Bugün sizle Barcelona’nın yeniden yapılanma ve kurumsallaşma hikâyesini paylaştım. Belki daha sonra JUVENTUS ve ARSENAL’in hikâyesini paylaşabilirim. Ama en önemlisi bu yazıya ve yapılanları Beşiktaş Başkanı ve YK’nun iyi irdelemesinde büyük fayda görüyorum.<br/><br/><b>nurullahozturk57@gmail.com<br/></b><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-besiktas-nasil-dunya-markasi-olur.htm), [web.archive.org (arşiv bağlantısı)](http://web.archive.org/web/20121208020942/http://www.taraf.com.tr:80/nurullah-ozturk/makale-besiktas-nasil-dunya-markasi-olur.htm)
# Toplum ve futbolun en büyük sorunu nedir

*Nurullah Öztürk 13.12.2012*

<div class="yazi"><p>Bu ülkenin sorunlarının temeline indiğimizde aynı acı gerçekle karşılaşıyorsunuz: <b>Eğitim ve insan kalitesi...</b></p>
<p>Türkiye uzun yıllardır bu belaya müpteladır..</p>
<p>Toplumun her alanı niteliksiz insanların kuşatması altındadır. Bu kuşatma kırılmadan, yarılmadan kalıcı ve kapsayıcı bir zaferden söz edilemez.</p>
<p>Peki, bu durum neden böyle olmaktadır? Bu sorunun peşine takılan iki bilim insanı <b>Justing Kruger</b> ve <b>David Duning</b> <b>“Niteliksiz insanların neden kilit görevlerde olduğu”</b> sorusuna şu cevapları bulmuşlardır. Psikolojide <b>“Duning-Kruger Sendromu”</b> olarak adlandırılan bu çalışma kendilerine 2000 yılı Nobel ödülünü de kazandırmıştır...</p>
<p>İsterseniz yukarıdaki sorumuzun cevabını kendilerinden dinleyelim...</p>
<p><b><br/>Türk futbolunu yönetenlerin ortak özellikleri:</b></p>
<p>Tamamına yakını niteliksiz, fakat bu özelliğini bilmeyen insanlardır. Nitelikli insanların niteliklerini görüp anlamaktan aciz, kendi niteliklerini de abartma eğilimindedir.</p>
<p>“Yetersizlik ve haddini bilmeme” bir yana her işte öne çıkmaktan ve haddi olmayan görevlere talip olmaktan, en küçük rahatsızlık duymamaları, kendine hak olarak görmeleri onları bir adım öne bile çıkartmaktadır.
                                    	<br/><br/>
<a class="lnk2" href="/web/20130511141219/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-toplum-ve-futbolun-en-buyuk-sorunu-nedir.htm), [web.archive.org (arşiv bağlantısı)](http://web.archive.org/web/20130511141219/http://www.taraf.com.tr/nurullah-ozturk/makale-toplum-ve-futbolun-en-buyuk-sorunu-nedir.htm)
# Spor yöneticilerine sorular

*Nurullah Öztürk 27.12.2012*

<div class="yazi"><p>Türk sporunun en temel meseleleri ile ilgili bazı sorular sormak istiyorum.</p>
<p>Şu tesbiti yaparak başlayalım. Türkiye ve Türk ekonomisi ile karşılaştırıldığında, Türk sporunun 2012 yılı ve öncesi için elle tutulur bir başarı öyküsünden söz edilemeyeceği gibi bol sıfırlı, zayıf bir karnemiz olduğu malumunuzdur. </p>
<p>Fakat bundan daha ötesine de sahibiz; bildiğiniz gibi ülkemizde şike diye bir gerçek vardı, hâlâ da var olmaya devam ediyor...</p>
<p>Bu gerçeğin pisliklerinin bir kısmı ortaya saçılmış kamuoyu günlerce bu konularla meşgul olmuştu. Bizler de bataklığın kurutulacağına inanır olmuştuk...</p>
<p>Ne oldu?</p>
<p>Türkiye’de şike bitti, şikeciler gitti mi?</p>
<p>Sporda “zekâ, ahlak ve çeviklik” ilkeleri iptal mi oldu? Kendi kulübünü iflas ettirip kaçan kişi ve kişiler Türk futbolunun tepesine nasıl ve niçin geldi?</p>
<p><br/>Yine bu kişilerin keyfe keder yaptıkları harcamalarla ilgili nasıl bir yaptırım uygulandı?</p>
<p>Hiç kimsenin aday olmadığı 2020 UEFA Şampiyonası ülkemize verilmedi.</p>
<p>Şike gerçeğinin UEFA’daki dosyasının kapatılması için ciddi bir çaba ve hatırı sayılır bir finansal kaynak harcandığı çok konuşuldu.
                                    	<br/><br/>
<a class="lnk2" href="/web/20130511134513/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-spor-yoneticilerine-sorular.htm), [web.archive.org (arşiv bağlantısı)](http://web.archive.org/web/20130511134513/http://www.taraf.com.tr/nurullah-ozturk/makale-spor-yoneticilerine-sorular.htm)
# Futbolun insan kaynakları

*Nurullah Öztürk 03.01.2013*

<div class="yazi"><p>Yaşadığımız çağda işletmelerin fark yaratmak ve gelişmeyi sürdürülebilir kılmak için en çok önem verdikleri konu <b>“insan kıymetleri”</b> oldu.. Bu büyük detayın farkına varan kurumlar rakipleri ile arayı açarken, diğerleri de varoluş savaşına hazırlanıyorlar...</p>
<p>Türkiye’de de tüm önemli kurum ve kuruluşlar insana yatırımın önemini kavramaya başladı. Bu konunun tek istisnai sektörü hangisi derseniz, şüphesiz ki spor ve futbol sektörüdür.</p>
<p>Finansal büyüklük olarak Avrupa’nın altıncı büyük endüstrisi olan Türk futbolu, sportif başarı sıralamasında dünyanın 40. sırasında.</p>
<p>Bu nedenle ilk sorgulanması gereken, bu endüstriyi yönetenler yani insan kaynakları olmalıdır.</p>
<p>İsterseniz sporu ve futbolu yönetenler hakkında kısa ve öz bir değerlendirmede bulunalım; siyasetin sporun başına atadığı kişi, bazı şaibeli işlerle adı anılan, sporla alakası sorumluluk aldıktan sonra başlayan, görevde kaldığı süre içinde her alanda hezimetler yaşadığımız, fakat hiçbir şey olmamış gibi yerli yerinde duran bir isim...</p>
<p>Şike gibi yüz kızartıcı bir konuda tek kelam etmezken, performans ve başarısı hezimetleri zafer gibi sunmasında saklı olmalı.
                                    	<br/><br/>
<a class="lnk2" href="/web/20130511083118/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-futbolun-insan-kaynaklari.htm), [web.archive.org (arşiv bağlantısı)](http://web.archive.org/web/20130511083118/http://www.taraf.com.tr/nurullah-ozturk/makale-futbolun-insan-kaynaklari.htm)
# Kayıt dışı bir dünya

*Nurullah Öztürk 10.01.2013*

<div class="yazi"><p>Hükümetin <b>“şike affı”</b>ndan sonra <b>“vergi affı”</b> ile futbol dünyasına ikinci bir jeste hazırlandığı duyuldu.</p>
<p>Türk sporunu yerin dibine batıranların çok önemli addedildiği mevcut konumlarını koruduğu bir dünya için bu haber de, talep de kimseye ilginç gelmedi.</p>
<p>Bütün bu açıklamalar Maliye’nin tahsilat için gücünün yettiğine ! baskı üstüne baskı yaptığı zamana denk düştü</p>
<p>Spor Bakanı, “vergi affı”nın sözkonusu olmadığını söylese de Maliye Bakanı sessizliğini korumakta...</p>
<p>Ben de eskiden Süper Lig’de bir zamanlar futbol kulübü yöneticiliği yapmış ve kulübün iki yüz bin dolar vergi borcu nedeniyle yurtdışı seyahatimi bir gün ertelemek zorunda kalmış biri olarak konuya ilgisiz kalamazdım.</p>
<p>Öyle de yaptım...</p>
<p>Konuya yabancı da sayılmam...</p>
<p>Sonuç özetle şöyle:</p>
<p>Spor dünyasının sadece adamları değil, harcanan on TL’nin yedi TL’si de kayıt dışı...<br/><br/><b>Spor dünyası, kayıt dışı bir dünya...</b></p>
<p>Bu af konusu da ne ilk ne de son...</p>
<p>Evveli 1963 yılına kadar gidiyor. İlk ve son diye bir defaya mahsus bir kanunla yola çıkılmış olsa da, jestlerin en büyükleri 2003 ve sonrasına rastlıyor.
                                    	<br/><br/>
<a class="lnk2" href="/web/20130511080752/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-kayit-disi-bir-dunya.htm), [web.archive.org (arşiv bağlantısı)](http://web.archive.org/web/20130511080752/http://www.taraf.com.tr/nurullah-ozturk/makale-kayit-disi-bir-dunya.htm)
# Farklı bir ikinci yarıya hazır olun

*Nurullah Öztürk 17.01.2013*

<div class="yazi"><p>İki yıldır şikenin gölgesi altında oynanan Süper Lig’de kaliteyi geliştiremesek de en azından önceki yıllara göre daha tempolu bir mücadeleye tanık olduğumuzu söyleyebiliriz.</p>
<p>Futboldan temaşa zevki almak için izleyenler için <b>Beşiktaş</b>-<b>Bursa</b> maçı fantastik bir maçtı.</p>
<p>İlk yarının en nefret edilen aldatmacası olarak <b>Burak</b>’ın Beşiktaş maçında takımına kazandırdığı <b>yalan penaltı</b>, devre arasında futbol hakem seminerlerinin bile ders konusu olarak hafızalardaki yerini perçinledi.</p>
<p><b><br/>İlk yarının en akılda kalan iki takımı; Antalya ve Beşiktaş oldu.</b></p>
<p><b><br/>İkinci yarı başlarken...</b></p>
<p>Devre arasını <b>FB</b> ve <b>GS</b>’nin ne kadar parayı çarçur edeceğinin haberleri ile geçirdik. Önceki yılların hovardası <b>Beşiktaş</b> mecburiyetten o tür haberlerin uzağında kaldı.</p>
<p><b><br/>Galatasaray</b>’ın <b>Sneıjder</b> için üç yılda yaklaşık 90 milyon, yine <b>Fenerbahçe</b>’nin de <b>Belhinda</b> için buna yakın bir meblağı gözden çıkartmasına bir anlam veremedik...</p>
<p>Aynı kulüplerin devlete olan SGK ve vergi borçlarının affı için devlete yalvardığını ve devletin de kesin bir şekilde hayır demediğini zaten biliyorsunuz.
                                    	<br/><br/>
<a class="lnk2" href="/web/20130511083533/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-farkli-bir-ikinci-yariya-hazir-olun.htm), [web.archive.org (arşiv bağlantısı)](http://web.archive.org/web/20130511083533/http://www.taraf.com.tr/nurullah-ozturk/makale-farkli-bir-ikinci-yariya-hazir-olun.htm)
# Medyada değişim ne zaman

*Nurullah Öztürk 24.01.2013*

<div class="yazi"><p>Medya topluma ayna tutar. Bizler genellikle aynanın arkasında olup bitenlerden haberdar olmayız.</p>
<p>Medya toplumun aynası olduğu kadar ,temel eğitimlerden yoksun kalmış kitle için bir eğitim ve öğretim aracıdır aynı zamanda.</p>
<p>Yoksul kesimlerde iletişim aracı olmaktan daha çok eğitici ve yönlendirici bir rolü vardır.</p>
<p>Toplumda spor kaynaklı şiddetin temellerine indiğinizde, temelleri de, üstüne kaçak katları da atanların medya mühendisleri olduğunu görürsünüz.</p>
<p>Eski bir yayın yönetmeni sportif yalanlarını “beyaz yalan” olarak nitelemiş ve gazete satmak için gerekli olduğunu belirtmişti.</p>
<p>Yalanlar biriktirerek tarihî ilim irfan yuvasının kül ufak olmasını bile göbek atarak kutlayan kitleler yetiştirmeyi başardık sonunda...</p>
<p>Yazılan yalan yaşananlar gerçek oldu.</p>
<p>Tüm projektörleri Fenerbahçe ve Galatasaray’a çevrili medya anlayışının değişmesinin zamanı geldi geçiyor...<br/><br/><b>Bernard Shaw</b> <b><i>“Değişim olmadan ilerleme mümkün değildir ve düşünüş biçimlerini değiştirmeyen kimseler, hiçbir şeyi değiştiremezler”</i></b> der.<br/><br/></p>
<h3>Medya ve bakış açısı değişmeli</h3>
<p><b><br/>Şener Şen</b> ve <b>Cem Yılmaz</b>’ın rol aldığı <b><i>Av Mevsimi</i></b> filminde, cinayeti aydınlatmak için çalışırken zorlandıkları bir anda, Şener Şen <b>olaya bakış açısının değiştirilmesini önerir</b>.
                                    	<br/><br/>
<a class="lnk2" href="/web/20130511083803/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-medyada-degisim-ne-zaman.htm), [web.archive.org (arşiv bağlantısı)](http://web.archive.org/web/20130511083803/http://www.taraf.com.tr/nurullah-ozturk/makale-medyada-degisim-ne-zaman.htm)
# ‘Feda’ heba edilmemeli

*Nurullah Öztürk 31.01.2013*

<div class="yazi"><p>Beşiktaş’ta yönetim değiştikten bu yana ön plana çıkan iki konu önceki yönetimden miras kalan <b>finansal sorunlar</b> ve <b>Q7</b> oldu.</p>
<p>Tüm medya kuruluşlarında mütemadiyen borçlar konuşulunca, camiaya ister istemez olumsuz bir hava hâkim kılındı.</p>
<p>Buna mukabil Beşiktaş taraftarları bu yılı <b>“feda yılı”</b> ilan ettiler. Birkaç arkadaşımızın önderliğinde gelişen bu hareket <b>herkesin kendi imkânları ölçüsünde takıma katkı yapması</b> anlamı taşıyordu.</p>
<p>İlerleyen günlerde bu durumun bazı kesimlerce yanlış anlaşıldığına şahit olduk. Özellikle de yıllardır Beşiktaş’ı çalıştırmak için her fırsatta ortaya çıkan <b>Samet Aybaba</b> “feda yılı”nda yakalamış olduğu bu büyük fırsatı en azından şu âna kadar oynanan derbi maçlarında heba etti.</p>
<p>Her kaybedilen derbi sonrası oldukça rahat ve müdanasız bir şekilde açıklamalar yapması, suç ve suçluyu kendi dışındaki ortam şartlarında araması ve en önemlisi kendisi ve takımdan beklentinin minimize edildiğini düşünerek hareket etmesi camiadaki beklentiyi minimize etmekten çok, kendisinin camia nezdinde itibar erozyonuna uğradığının farkına varmalı.
                                    	<br/><br/>
<a class="lnk2" href="/web/20130511071227/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-feda-heba-edilmemeli.htm), [web.archive.org (arşiv bağlantısı)](http://web.archive.org/web/20130511071227/http://www.taraf.com.tr/nurullah-ozturk/makale-feda-heba-edilmemeli.htm)
# Kumarbazların yeni oyuncağı: Futbol 

*Nurullah Öztürk 07.02.2013*

<div class="yazi"><p>3 Temmuz sürecinin <b>“güzel oyun futbol”</b>un pisliklerden arınması için Allah’ın bir lütfü olduğunu düşünenlerdendim. Bu konuda epey yazı da yazdım. Fakat hiçbir şey olmamış gibi herkes ve her şey yerli yerine geri dönünce bu konuda yazıp konuşmamanın daha makul olduğunu düşünerek, kendimi futbol dünyasının içinden çekip çıkartmanın uğraşını vermeye başladım.</p>
<p>Bu dönem de medyamız evlere şenlikti. <i>Taraf</i> dışında konunun özü ile ilgili bilgi veren, bu konudan canı yanmış birkaç medya mensubu dışında kimse yok gibiydi.</p>
<p> İstanbul’da düzenlenen <b>Europol</b> ve <b>FIFA</b>’nın ortaklaşa organize ettiği şike toplantısının temelini oluşturan <b>Declan Hill</b>’in klasik eseri <b><i>Şike</i></b> kitabını okumak bir yana yüzde 95’inin haberi bile yoktu medya ailesinde ama şike avukatı oldukça çoktu...</p>
<p>Evet, 3 Temmuz şike süreci hemen hemen böyle bir süreçti. Geçti gitti...</p>
<p>Baktık ki her şey aynı, “bize müsaade size rast gelsin” deyip, kitaplarımın arasına geri döndüm...</p>
<p>Beşiktaş’tan kopamadık sadece...</p>
<p>Maddi manevi destek olmaya gayret edip maçları yerinde izliyorum. Eskiden olduğu gibi şimdi de hakkının gasp edilmesini damarlarıma isyan pompalayarak protesto ediyorum elbette.
                                    	<br/><br/>
<a class="lnk2" href="/web/20130511080439/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-kumarbazlarin-yeni-oyuncagi-futbol.htm), [web.archive.org (arşiv bağlantısı)](http://web.archive.org/web/20130511080439/http://www.taraf.com.tr/nurullah-ozturk/makale-kumarbazlarin-yeni-oyuncagi-futbol.htm)
# Beşiktaş’ın şampiyonluk şansı 

*Nurullah Öztürk 14.02.2013*

<div class="yazi"><p>Bu yıl Türkiye ligi her zamankinden farklı bir mecrada ilerliyor. Öyle ki, ligin en dibindeki takım ligin tepesindeki takımı yenebiliyor. Yenemezse de, oynanan futbola bakarak (önceden bilgi sahibi değilseniz) kim lider kim sonuncu kestirmeniz pek mümkün olamayabiliyor.</p>
<p>Bu durumun en başta gelen nedeni, şike operasyonlarını aleni bir şekilde yapma cesaretinin kırılmış olmasıdır. Geleneksel yöntem <b>“hakem hataları”</b>! ile durum kurtarılmaya çalışılıyor.<br/><br/><br/></p>
<h3>Kim şampiyon olur</h3>
<p>Oturmuş bir kadrosu, deneyimli bir ekibi olan, finansal sıkıntıları minimize edilmiş, takım ruhu üst düzeydeki kurumların kazanç yüzdesi ve şansı bu sistemden mahrum olanlara göre her zaman daha yüksektir.</p>
<p>Bu duruma hakemlerin jestlerini de ilave ettiğiniz zaman yarışa beş metre önde başlıyorsunuz demektir.</p>
<p>Şampiyonluk adayları arasında “sevinç ve hüzünlerini” toplumla paylaşan, toplumun gözü önünde yaşayan tek kurumdur Beşiktaş. </p>
<p>Belki de bu yüzden, yönetim değişikliği sonrası bugüne kadar rakiplerinin ondan geri kalır bir yanı olmamasına rağmen en çok Beşiktaş’ın borçları konuşuldu. </p>
<p>Bütün bu mevcut tabloya rağmen, bu yıl şampiyonluk Beşiktaş’a “al götür beni” diye göz kırpmaktadır.
                                    	<br/><br/>
<a class="lnk2" href="/web/20130511074503/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-besiktas-in-sampiyonluk-sansi.htm), [web.archive.org (arşiv bağlantısı)](http://web.archive.org/web/20130511074503/http://www.taraf.com.tr/nurullah-ozturk/makale-besiktas-in-sampiyonluk-sansi.htm)
# Beşiktaş mali kongresi

*Nurullah Öztürk 21.02.2013*

<div class="yazi"><p>Bu hafta sonu Beşiktaş’ın mali kongresi var . Bu kongre diğerlerine göre daha farklı bir anlam ve önem taşıyor...</p>
<p>Bu kongrede <b>Yıldırım Demirören</b> yönetiminin son demleri, <b>Yalçın Karadeniz</b>’in emanetçilik günleri ve <b>Fikret Orman</b> ve ekibinin yaklaşık bir yıllık performansı oylanacak.</p>
<p>Tüm izinleri ile birlikte yapımı için gerekli finansman kaynakları da tamamlanan <b>“Beşiktaş Şeref Bey Stadı”</b> ile ilgili bilgi ve belgeler de kamuoyu ile paylaşılacak.</p>
<p>Gündeme gelecek konular arasında tüzük tadilatı ve sermaye arttırımı da var.</p>
<p>Şüphesiz ki stat projesinin ete kemiğe bürünmüş hâli ile üyelerin karşısına çıkmak yeni yönetimin elini güçlü kılıyor. Fikret Orman ve ekibi <b>“Beşiktaş Şeref Bey</b> <b>Stadı”</b>nı Beşiktaş’a kazandıran ekip olarak anılmak istiyor. Bu nedenle eli rahat, fakat <b>Demirören ve Karadeniz döneminin ibrası</b>, eskiden olduğu gibi <b>“kol kırılır yen içinde kalır”</b> yaklaşımıyla mı ele alınacak yoksa yeni bir anlayış mı gelişecek bunu hep birlikte göreceğiz.</p>
<p>Başkanı en çok zorlayacak konu şüphesiz ki <b>denetim raporlarının akıbeti</b>.</p>
<p>Beşiktaş’ı yüzüstü bırakıp Türk futbolunun başına geçer geçmez Fenerbahçe’nin şike dosyasını örtbas etmek için örnek bir mücadele! veren <b>Yıldırım Demirören döneminin akıbeti en çok merak edilen konu</b>.
                                    	<br/><br/>
<a class="lnk2" href="/web/20130511072506/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-besiktas-mali-kongresi.htm), [web.archive.org (arşiv bağlantısı)](http://web.archive.org/web/20130511072506/http://www.taraf.com.tr/nurullah-ozturk/makale-besiktas-mali-kongresi.htm)
# Beşiktaş kazanmak için ne yapmalı 

*Nurullah Öztürk 28.02.2013*

<div class="yazi"><p>Beşiktaş bu yıl şu âna kadar <b>Samet Aybaba</b> yönetiminde hiçbir derbi kazanamadı. Kaybettiklerini de aynı şekilde kaybetti.</p>
<p>Rakiplerine karşı katı defans ve ürkek bir anlayışla takımlarını sahaya dizen tüm teknik adamlar istisnalar dışında sahadan hep boynu bükük ayrıldılar. </p>
<p>Geçen hafta Kasımpaşa da Orduspor da aynı anlayışın kurbanı oldular. İstanbul takımlarına karşı (FB-GS) deplasman takımlarının katı defans anlayışının işe yaradığı görülürse hakemler devreye girerek bu dirence nokta koyup, bir şeyler bulup buluşturarak insanları günaha sokmayı başarıyorlar. </p>
<p>Bu sene Beşiktaş’ın oynadığı tüm derbi maçlarında Samet Aybaba’nın sahaya sürdüğü takım da taktik anlayış da hocanın alışkın, Beşiktaş’ın bilmediği bir anlayıştı. Bu anlayışın Beşiktaş’a uymadığı saha sonuçları ile de belgelendi.<br/><br/><b>Beşiktaş bu hafta, bundan sonraki maçlarını hangi amaçla oynayacağı bir maça çıkıyor.</b> Kaybetmesinin de kazanmasının da ne anlama geldiğini herkes iyi biliyor. Sayın Aybaba herkesten daha iyi düşünmek ve ona göre bir strateji bulmak ve uygulamak zorunda. Çünkü bu maç aynı zamanda kendisinin Beşiktaş’ın başındaki kalış süresini de belirleyici olabilir.
                                    	<br/><br/>
<a class="lnk2" href="/web/20130511074318/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-besiktas-kazanmak-icin-ne-yapmali.htm), [web.archive.org (arşiv bağlantısı)](http://web.archive.org/web/20130511074318/http://www.taraf.com.tr/nurullah-ozturk/makale-besiktas-kazanmak-icin-ne-yapmali.htm)
# İnönü’de son derbi akşamı 

*Nurullah Öztürk 07.03.2013*

<div class="yazi"><p>1939 yılında temeli, 1947 yılında açılışı gerçekleşen <b>İnönü Stadı</b>’nın yapılışı da eskisinin yerine yenisinin yapılma süreci de oldukça uzun, zorlu bir zaman yolculuğunu andırıyor...</p>
<p>Bizler yüzlerce unutulmaz maça da; <b>Sting</b>’ten <b>Michael Jackson</b>’a, <b>Madonna</b>’dan, <b>Guns N’ Roses</b>’a kadar onlarca global sanatçıya ve kültürel etkinliğe de tanık olduk bu özel mekânda...</p>
<p>Üzüldüğümüz de oldu sevindiğimiz de; benim için <b>Barcelona</b>’yı 3-0 ve <b>Liverpool</b>’u 2- 1 yendiğimiz maçlar kişisel arşivimde çok önemli özel anlar ve hazlardır.<br/><br/><i>The Times</i>’ın yaptığı dünyanın en iyi on stadı sıralamasında <b>Westfalen</b>, <b>San Siro</b> ve <b>Anfield</b>’ın hemen arkasında Beşiktaş stadı durur.</p>
<p>Bu statta geçen hafta ezeli ve ebedi bir rakiple son derbi heyecanını yaşadık... </p>
<p>Adına yakışır bir final oldu.</p>
<p>Yüzüncü yıldaki şampiyonlukta yaşanan coşkunun benzeri yaşandı İstanbul sokaklarında...</p>
<p>Yıldız yokuşundan stada ulaşmam tam iki buçuk saatimi aldı, herkes bu tarihî âna tanık olmak istiyordu, İşte böyle bir atmosferde oynandı son derbi maçı...</p>
<p>Belki çok kaliteli bir maç olmadı ama çok kaliteli bir sonuç olduğu kesin.
                                    	<br/><br/>
<a class="lnk2" href="/web/20130511085517/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/nurullah-ozturk/makale-inonu-de-son-derbi-aksami.htm), [web.archive.org (arşiv bağlantısı)](http://web.archive.org/web/20130511085517/http://www.taraf.com.tr/nurullah-ozturk/makale-inonu-de-son-derbi-aksami.htm)
# İtalya Seri A’dan kısa notlar 

*Nurullah Öztürk 14.03.2013*

<div class="yazi"><p>Bu hafta sonunu Avrupa’nın moda başkenti olduğu kadar sporun da başkenti sayılabilecek <b>Milano</b>’da geçirdik. </p>
<p>Milano Avrupa şehirleri içerisinde iki takımıyla birlikte Avrupa Şampiyonlar Ligi ve Avrupa Kupalarını defalarca kazanan tek şehir olma özelliğini de taşıyor aynı zamanda...</p>
<p>Bu özelliği ile de ilginç...</p>
<p>Milano’da gittiğimiz her yerde Türk olduğumuzu öğrenen ve futbola ilgi duyan herkes <b>Fatih Terim</b>’den bahsediyor. Hatta “Tekrar İtalya’ya döneceği konuşuluyor, doğru mu” diye soranlar bile oldu.</p>
<p>Malum, futbol sevgisi ve ilgisi gittiğimiz her yerde bizi sarıp sarmaladığı için Milano’da da bu sevgi ve ilgi ile dolaştık.</p>
<p>Hafta sonu <b>İtalya Seri A</b>’da oynanan maçların tamamına yakınını canlı olarak izleme fırsatım oldu.</p>
<p>Maçlar büyük küçük takım diye tasnif edilmeksizin çoğu aynı saatte oynanıyor ve yayın hakkını elinde bulunduran kuruluş aynı saatte oynanan tüm maçları dönüşümlü olarak yayınlıyor. Akşam yayınladığı maçlarda da dönüşüm uygulaması var.</p>
<p>Maçlar bittikten sonra devreye giren yorum, analiz programlarında da büyük küçük ayrımı yapılmadan pozisyon analizleri ve hakem yorumları çok kısa bir şekilde yer alıyor. Demem o ki, Türkiye’deki spor programlarının eşi benzeri yok...<br/><br/><b>Milan</b> da <b>Inter</b>’de finansal fairplay çerçevesinde denk muhasebe sistemine uygunluk sağlamak için <b>Cost Cutting</b>’e gitmişler. Her ne kadar Berlusconi seçimlerde daha fazla oy uğruna bu kuralı ihlal edip <b>Balotelli</b> gibi yüksek maliyetli transferlere tekrar yönelse de, kriz etkisiyle birkaç yıl bu kurala uygunluk uğraşısı verecekleri kesin, çünkü UEFA’nın futbol ekonomisinin çökmesini engellemek için katı yaptırımları olacağından bahsediliyor.</p>
<p>2010 yılında <b>Mourinho</b> yönetiminde tüm kupaları toplayan Inter’de de işler iyi gitmiyor. Nitekim son maçta San Siro’da Bologna’ya 1-0 yenildiler.</p>
<p>Son on beş yılda transferde 370 milyon avro civarında açık veren Inter elindeki yüksek maliyetli oyuncuların yükünden kurtulmak için her yolu deniyor. <b>Sneijder</b> de bunlardan biri...</p>
<p>Beş yıllık kontratı ve ortalama yıllık altı milyon avro maliyeti bulunan Sneijder’den fedakârlıkta bulunması istenmiş, oyuncu bu teklifi geri çevirince de son üç aydır kadroya alınmayıp satışa konulmuştu.</p>
<p>Inter iyi bir satış stratejisi izleyerek Sneijder’i GS’a sattı. Bu oyuncunun GS’a total maliyeti 30 milyon avro civarında...</p>
<p>İtalya’nın bir başka önemli kulübü <b>Juventus</b>’un yeniden yapılanma modelini daha önceki yazılarımda özetlemiştim.</p>
<p>Juventus şike skandalı sonrası finansal ve kurumsal yapılanmasını erken tamamlayan kulüp olarak tekrar eski günlerindeki gücüne doğru ilerliyor. </p>
<p>Şu anda İtalya liginin açık ara lideri ve sezon sonunu da bu şekilde tamamlayacağı düşünülüyor.</p>
<p>İtalya liginde bir başka dikkat çeken husus da, en baştan en sondaki takıma kadar hiçbir takım oyunu çirkinleştirip çekilmez hâle getirmiyor. Herkes kazanmaya oynuyor.</p>
<p>Bir diğer gözlem de, Türkiye’deki gibi manyaklık derecesinde bir twitter ve sosyal medya salgını görülmüyor.</p>
<p>Yine krizde ve zorda olduğu yazılan İtalya ekonomisinde en azından bu durumun alış verişe yansımadığını söyleyebiliriz. Asya ülkeleri başta olmak üzere dört bir yandan gelen turistler restoran ve mağazaları hıncahınç doldurmuş durumda.</p>
<p>İtalyanlar orada bulunduğunuz her gün için kişi başı 4,5 avro alıyorlar. Son bir not: yolunuz İtalya’ya düşerse hemen her köşedeki hırsızlara karşı dikkatli olun... Bu, kaldığınız otel bile olabilir...<br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-italya-seri-a-dan-kisa-notlar.htm), [web.archive.org (arşiv bağlantısı)](http://web.archive.org/web/20130728044226/http://www.taraf.com.tr:80/nurullah-ozturk/makale-italya-seri-a-dan-kisa-notlar.htm)
# Beşiktaş kaptanı ne kadar başarılı

*Nurullah Öztürk 21.03.2013*

<div class="yazi"><p><i>Taraf</i> gazetesinin yazarlarının farklı ve kendine has okuyucuları var. </p>
<p>Hiçbir <i>Taraf</i> yazarına A. Hakan’a twitter takipçilerinin yazdığı gibi; “Ay bugünkü yazınıza bayıldım, yine çok şeker şeyler yazmışsınız, çok tatlısınız” tarzı ayılma bayılma mesajları geldiğini sanmıyorum.</p>
<p>En azından benim başıma böyle bir olay gelmedi. Yazılarla ilgili okuyuculardan mektup formatında, uzun ve şu konular hakkında ne düşünüyorsunuz tarzında yorumlar aldım.</p>
<p>Bir iki hafta önce yazdığım bir yazıya atfen yorum yazan <b>Serkan Çakar</b> Bey yazısının sonunda <b>“Neden hiç kimse İbrahim Toraman’la ilgili gerçeklerden bahsetmiyor” </b>diye sormuştu...</p>
<p>Ben de sözleşmesi bitmek üzere olan İ. Toraman’ın teklif edilen yeni sözleşme süresi ve önerilen ücret yerine daha uzun ve daha yüksek bir bedel talep etmesi üzerine, uygun bir zamanda bir yazı yazmayı düşündüğümü belirtmiştim.</p>
<p>Bu noktada iki gün önce kendisinden uzun bir mail aldım.</p>
<p>Konunun önemine binaen Av. Sayın Serkan Çakır’ın gönderdiği e-maili paylaşmak istiyorum....<br/><br/><br/><b><i></i></b></p>
<h3>“İbrahim Toraman hakkında fikirlerim”</h3>
<p><i><br/>“Sayın Öztürk, selam ve hürmetlerimle sözlerime başlamak ve İbrahim Toraman ile ilgili fikirlerimi sizinle paylaşmak istiyorum.<br/><br/></i><i>Maksadım İbrahim Toraman özelinde değil genel bir değerlendirmeyi kendisinin üzerinden yapmaktır.<br/><br/></i><i>İ. Toraman sanırım 31 yaşında. Dokuz sezondur Beşiktaş kadrosunda.<br/><br/></i><i>Şimdi sorularım (Tabii bu soruları her futbolcu için soruyorum):<br/><br/></i><i>Büyük takım tabir edilen takımlara transfer yapılırken hangi kriterler dikkate alınmaktadır. İbrahim Toraman 22 yaşında savunma mevkii için transfer edildiğine göre: <br/><br/></i><i>Modern savunmada tandem oynamaya yatkın, çok yönlü oynama potansiyeli ve yetenekleri gelişime açık; hızlı, çevik, güçlü, oyun zekâsı yüksek, takım oyununa uyumlu, isabetli pas yüzdesi yüksek, rakibin ataklarında sezgi gücü yüksek; futbolun oyun olduğu bilinci ile biz taraftarlara dürüst davranan, kendi eksiklerini ve yetersizliğini bastırma adına mücadele ediyor görüntüsü vermek için sinirli görünme ya da bu tür olumsuz özelliklere sahip olmama. vs...<br/><br/></i><i>İbrahim Toraman’da bu kıstasların ne kadarı var?<br/><br/></i><i>İ. Toraman dokuz yılda ne kadar gelişim gösterdi?<br/><br/></i><i>2005 yılında yüz metreyi ne kadar sürede koşuyordu, yine o zaman kaç cm. sıçrama yapıyordu, ani refleks hızı neydi şimdi ne oldu?<br/><br/></i><i>Dokuz yıldır hangi önemli takımdan transfer teklifi aldı ve reddederek Beşiktaş’ta kaldı?<br/><br/></i><i>Bu takımın en büyük handikabının yıllardır takım savunması olduğu söylenir, bu yıllarda savunma içinde oynayan yegâne oyuncu İbrahim Toraman olduğu hâlde tek bir olumsuz eleştiri yapılmaz, sebebi nedir?<br/><br/></i><i>Ben size bu oyuncunun oynadığı maçlarda yenilen gollerdeki hatalarını tek tek gösterebilirim, ki en az 70 tane. Ve aynı hatalar hep tekrarlanır.<br/><br/></i><i>Diyorlar ki; İbrahim Toraman birden fazla mevkide oynayabiliyor. Mesele o mevkide durmak değildir. O mevkiinin gerçek sahibini aratmayacak derecede başarılı oynayarak o mevkiinin hakkını vermektir.”<br/><br/><br/></i>Görüşler böyle...</p>
<p>İbrahim Toraman’la ilgili saha dışı davranışları konusunda da oldukça fazla görüş var. Bizi saha içi ilgilendirdiğinden bu konulara girmiyoruz.</p>
<p>Bu yıl kontratını üç yıl daha uzatmak isteyen İbrahim Toraman’a yönetimin önereceği süre de, rakam da ayrıca önem arz ediyor.</p>
<p>Feda yılında taraftarın maddi özverisini Cenk’in cebine koyan yönetim ve özellikle de İbrahim Toraman’ın fedası tüm taraflarca merak ediliyor...<br/><br/><br/></p>
<h3>Nice yıllara Beşiktaş</h3>
<p>19 mart akşamı 110. yaşını kutlayan Beşiktaş’a başarılarla dolu ve uluslararası alanda da kupalar kazanarak tüm Türkiye’yi gururlandıracağı bir gelecek dilerim.<br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-besiktas-kaptani-ne-kadar-basarili.htm), [web.archive.org (arşiv bağlantısı)](http://web.archive.org/web/20130725084831/http://www.taraf.com.tr:80/nurullah-ozturk/makale-besiktas-kaptani-ne-kadar-basarili.htm)
# Başkan’ın zamana karşı yarışı

*Nurullah Öztürk 04.04.2013*

<div class="yazi"><p><b>Yıldırım Demirören</b>’in onulmaz yaralar açarak finansal ölüme terk ettiği Kartal, geçen yıl da “yalan beyan” marifeti nedeniyle Avrupa kupalarından da, oradan elde edilecek gelirden de mahrum kaldı.</p>
<p>Muasır medeniyet seviyesindeki her ülkede bu tür durumlarda en acımasız cezalar uygulanırken özde değil sözde medeni ülkelerdeki yaptırım ödül şeklinde tecelli etmektedir.</p>
<p>Örneğin <b>Barcelona</b>’nın eski başkanlarından <b>Joan</b> <b>Laporta</b> ve arkadaşları kulübü zarara uğrattıkları gerekçesi ile hem yüklü bir para hem de hapis cezasına çarptırıldılar...</p>
<p>Neyse ,önceden çok kızdığım artık kanıksadığım bir sözle <b>“Burası Türkiye”</b> diyerek esas mevzumuza dönelim....<br/><br/><br/></p>
<h3>A. Nur Çebi ve Fikret Orman farkı</h3>
<p><b><br/>Fikret Orman</b> göreve gelmeden önce Beşiktaş’taki sorunların çoğuna vâkıftı, ancak işbaşı yaptıktan sonra karşılaştığı manzara tahminlerinin çok ötesinde, adeta dehşet vericiydi. özellikle de finansal kaynaklar tamamen kurutulmuştu.</p>
<p>UEFA bu yıl da Beşiktaş’a vize vermeyebilirdi.</p>
<p>Zaman da para da çok kısıtlıydı. </p>
<p>Bu noktada başta Fikret Orman ve <b>A. Nur Çebi</b> zamana karşı bir yarış başlattılar. UEFA ile mutabakat yapılmasına kırk sekiz saat kala Beşiktaş Genel Merkezi’nde her iki isme yaptığım ziyarette gördüğüm manzara inanılmazdı. Belki de yönetim işbaşı yaptığından bu yana en önemli, en netameli konuda dakik, akıllı ve hızlı bir ekip çalışması ile bütün bariyerleri aşmanın mutluluğunu yaşıyordu.</p>
<p>A. Nur Çebi’nin elinde bir liste vardı. Bu listede <b>Zapo</b>’dan <b>Ferrari</b>’ye, <b>Alves</b>’e, <b>Egemen</b>’e, <b>Fatih Tekke</b>’ye hatta futbolu bırakmış otuza yakın futbolcuya ait ödenmesi gereken rakamlar yazılıydı. En önemlisi de bunların hepsi ile uzlaşmak gerekiyordu. </p>
<p>Başkan, Alves dışında tamamıyla uzlaşma sağlandığını anlatırken Alves denen şahsa ödenecek olan her kuruşa içinin yandığını gizleyemiyordu. Aslında isyanı listenin tamamınaydı. Ama ödeme yapmaktan başka elinden gelen bir şey de yoktu.</p>
<p>Beşiktaş yönetimi işbaşı yaptığından bu yana başta stat projesi olmak üzere birçok önemli icraatın altına imza attı. </p>
<p>Beşiktaş’ın yüzüne kapatılan UEFA kapısının tekrar açılması için Fikret Orman ve A. Nur Çebi’ye bu devasa sorunların çözümünde yaptıkları özveri ve çaba için ayrıca takdir ve teşekkür etmek gerekir.</p>
<p>Ancak şunu da belirtmek isterim ki, sorunlara kalıcı ve kesin çözüm için daha cesur ve radikal kararlara ihtiyaç var; çünkü sorunların kaynağı olan kişi ve kurumlar yerli yerinde dururken, kalıcı ve kurumsal başarı mümkün olmamaktadır.<br/><br/><br/></p>
<h3>Sponsorların ihaneti</h3>
<p>Beşiktaş zor bir dönemden geçerken bir darbe de sponsorlarından yedi.</p>
<p>Ayrıca Beşiktaş’ın mı <b>Adidas</b>’a, <b>Ülker</b>’e sponsor olduğu yoksa onların mı Beşiktaş’a sponsor olduğu da çok tartışılır. </p>
<p>Futboldaki kirlenmeyi bahane edenlere sormak lazım; <b>“Türk futbolunun en kirli kişi ve kurumlarının büyük destekçisi kim”</b> diye...</p>
<p>Taraftar da haklı olarak <b>“kime salon ve basket takımı hediye ettiysen, localarında kimleri ağırlıyorsan, reklamlarını kimde yayınlıyorsan ürünlerini de git onlara sat”</b> deme hakkına sahip...</p>
<p>Bu hafta bu konuyu işleyecektim, söz verdiğim üzere konuya şimdilik nokta koyuyorum. Fakat önümüzdeki günlerde daha geniş ve başlı başına etraflıca <b>“boş çerçeve”</b>li olarak bu konuda yazmayacağım anlamına gelmez.</p>
<p>28 Şubat mağduru ile gaddarı kol kola girip yolları birlikte arşınlarken, tek suçu onları desteklemek olanlar arasında şu soru feryat gibi yükseliyor; <b>“Biz yine mi aldatıldık”</b>.<br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-baskan-in-zamana-karsi-yarisi.htm), [web.archive.org (arşiv bağlantısı)](http://web.archive.org/web/20130725083008/http://www.taraf.com.tr:80/nurullah-ozturk/makale-baskan-in-zamana-karsi-yarisi.htm)
# Ya tiyatro ya futbol

*Nurullah Öztürk 11.04.2013*

<div class="yazi"><p>Şike konusunda dünyanın her yanında yaptığı araştırmaları ile ünlü yazar <b>Declan Hill</b> geçen hafta iyi bildiği konular hakkında konuşmak için Türkiye’ye geldi. </p>
<p>Malumunuz üzere mümtaz Türk medyası başından beri olduğu gibi bu konuya ve kitabı tam 15 dile çevrilen konuğa başını çevirip bakmadı bile...</p>
<p>Madem medya görmezden geldi, o hâlde iş başa düştü...</p>
<p>Declan Hill’in söyledikleri, tesbitleri görmezden gelinecek gibi değil çünkü...</p>
<p>Declan futbolu futbol olarak görmek ve izlemek isteyen tüm namuslu insanlara seslenerek; <b><i>“Ya tiyatro ya futbol, seçenek sizin elinizde, futbol mu istiyorsunuz, tiyatro mu”</i></b> diye soruyor herkese...</p>
<p>Konuşmasına <b><i>“Kötü şeyler söyleyeceğim, Türk sporunda kanser var ve bunu kesip çıkartmamız gerekiyor”</i></b> diye devam ediyor...</p>
<p>Declan Hill özetle diyor ki: <i>“Türk futbolunda iki hükümet var: Bir tanesi gördüğümüz bildiğimiz, diğeri başka bir hükümet. Yolsuzluklar yapıyor, gizli hükümeti değiştiremezseniz, Türk futbolunu unutabilirsiniz. <b>Şikeciler bana en kolay şikenin Türkiye’de yapıldığını söylüyor</b>...<br/><br/></i><b><i>FB şu an 2. ligde olmalıydı, bir takımın yönetimi şikeden içeri alınıp takımı cezalandırmamak mantıklı değil.<br/><br/></i></b><i>‘Karanlık zamanlarda bazı insanlar gelir’ ve sizin karanlık zamanlarınızda M. K. Atatürk geldi.. Bu noktada Türk futbolunun bir Atatürk’e ihtiyacı var...<br/><br/></i><i>Önümüzdeki iki yıl boyunca Türk hakemleri Avrupa’da daha az görev alacak. Bunu özellikle de İstanbul medyası yazsın, iyi Türk hakemleri de var, ama sorun şu, kimse artık onlara inanmıyor...<br/><br/></i><i>Oyuncular parasını alamazsa daha kolay şike yapar.<br/><br/></i><i>Yolsuzlukların giderilmesinin olimpiyat yolunda da bir faydası olacaktır.<br/><br/></i><i>Bir İngiliz atasözü vardır: ‘Karanlık saatler geldiğinde o zamanın adamı gelir’...”</i></p>
<p>Declan Hill’in Türk futbolu ile ilgili tesbitleri böyle. Özetle, karar vermemiz gerekiyor: Tiyatro mu, futbol mu?..</p>
<p>Bu tesbitlerin altına sadece şu notu ilave etmek istiyorum.</p>
<p>Bu hafta Riva’da Türk futbolunun geleceği adına önemli bir tesisin temeli atıldı. Temel atma töreninden yansıyan bir fotoğraf oldukça manidardı: Temeli atanlar; Suat Kılıç, YD ve Göksel Gümüşdağ... Bu konuda söyleyeceklerim bu kadar...<br/><br/><br/></p>
<h3>Samet Aybaba veda etti</h3>
<p>S. Aybaba yıllarca Beşiktaş hayaliyle yanıp tutuştu. Nihayet sıra kendisine geldi. İşbaşı yaptı. </p>
<p>Bugüne kadar yaptığı transferlerin büyük çoğunluğunun isabetsizliği ve vasat bir görüntü çizmesi nedeniyle en başından itibaren Beşiktaş ile kendisini özdeşleştiremedim. Madem yönetim böyle bir karar verdi, o hâlde destek olmak lazım diyerek bugüne kadar yapılan hataları masumiyetle karşıladık. Bardağın dolu tarafını göstermeye gayret ettik. Fakat Bursa maçında bardak kırıldı, ortada bardak ta kalmadı...</p>
<p>Ligin bu kadar vasat ve kalitesiz olduğu bir ortamda kendimizi feda, vefa ile avuturken gün geldi vedaa. Hazırlanmaya başladık başlamasına da Beşiktaş taraftarının da vebaya yakalanmasına ramak kaldı.</p>
<p>Bu ligde en azından bir Şampiyonlar Ligi hedefi yakalanmalıydı. Heyhat S. Aybaba sayesinde şimdi üçüncülük bile tehlikeye girdi. </p>
<p>Sn. Aybaba madem Beşiktaş’ı çok seviyor o hâlde en kısa zamanda sevginin gereğini yapmalıdır. </p>
<p>Yanlışlara dikkat çektiğimizde farklı nedenlerle eleştiri getirenler bile hocanın karşısına geçtiği bir ortamda olmuyorsa olmuyor demektir.</p>
<p>Yönetim de artık şunu görmeli ki taraftarlar arasında Sayın Aybaba’ya olan güven sıfıra yaklaşmıştır. </p>
<p>Benim önerim ise ya <b>Şenol Güneş</b> ya da eğitim formasyonu olan yabancı bir ekiple birlikte <b>Ertuğrul Sağlam</b> en doğru tercih olarak gözüküyor...<br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-ya-tiyatro-ya-futbol.htm), [web.archive.org (arşiv bağlantısı)](http://web.archive.org/web/20130725081945/http://www.taraf.com.tr:80/nurullah-ozturk/makale-ya-tiyatro-ya-futbol.htm)
# Beşiktaşlılık üzerine 

*Nurullah Öztürk 25.04.2013*

<div class="yazi"><p>Yıllar önceydi, yurtdışında yaşayan işadamı bir arkadaşım ziyaretime gelmişti. Gözü ceketimin yakasında alâmetifarika olarak duran Beşiktaş rozetine ilişti.</p>
<p>Çantasında taşıdığı kitabın arasından bir fotokopi çıkarttı, <b>“sende de bulunsun”</b> dedi. <b>Haşmet Babaoğlu</b>’nun Beşiktaş’ın 100. yılında <b>Beşiktaşlılık</b> üzerine yazdığı yazıydı bu.</p>
<p>Anlam ve önemine binaen şimdi bir kez daha okumanın Beşiktaş değerlerini hatırlatmanın tam vaktidir:<br/><br/><i>“.... Beşiktaşlılık öyle bir ruh haliydi ki, maç sonuçlarına üzülünürdü, ..insanın canı çok sıkılırdı. Ama küçük bir çocukken nasıl öğreniyorsak öğreniyorduk işte; Beşiktaşlı kızarsa sahada olup bitene değil, hayatta olup bitene kızardı...<br/><br/></i><i>Yamuk dünyalara, yanlış davranışlara zalime, yağmacıya, yalancıya hayatta olup bitenlere kızardı...<br/><br/></i><i>Beşiktaşlılık, taraftar olmaktan farklı ve fazla bir şeydir... <br/><br/></i><i>...O zamanlar da, objektifsin dendiğinde ‘hayır Beşiktaşlıyım da ondan’ derdim.<br/><br/></i><i>...Beşiktaşlı olmak bir yaşam tarzıdır sanki. Ahlaktır, dünya karşısında bir tavırdır. Erdemin yanı başında saf tutuştur. Beşiktaşlı çocuk, gözle görülmeyen ama hep yanı başında saf tutan bir ağabeyden ahlak ve hayat dersi alıyor gibidir. Bütün Beşiktaşlılar bu hisle içli dışlı olurlar. Belki de dünyayı keskin çizgileriyle görebilmekten geliyor bu fark.<br/><br/></i><i>Bir yanda siyah, öbür yanda beyaz.. Bir yanda ölüm, öbür yanda yaşam...”<br/><br/></i>Bizim Beşiktaşlılığımızın kökenleri varoluş kadar eskidir.</p>
<p>Biz biraz da bu köklü tarihinden ötürü ayrıca severiz Beşiktaş’ı.</p>
<p>Kaybedilen Balkan topraklarının yasını tutmak için formasındaki kırmızı rengi siyaha dönüştüğü için.<br/><br/><b>Fuat Balkan</b> ve <b>Mehmet Ali Fetgari</b> Batı Trakya’da çete savaşı yaparken, <b>Daniş Karabelen</b>, <b>Hüseyin Bereket</b>, <b>Cami Baykurt</b>, <b>Sırıkçı İzzet</b> gibi sporcularıyla Kurtuluş Savaşı’nda cepheye silah sevkiyatı yapan sporcuların takımı olduğu için, kulübün tam sekiz sporcusu vatan müdafaasında Çanakkale ve Kafkasya’da şehit olduğu için, Anadolu’daki direnişe destek olduğu için Yunan subayları tarafından basılan bir kulüp olduğu için, 19 Mayıs’ın gençlik ve spor bayramı olarak kutlanmasını öneren <b>Ahmet Fetgari</b>’nin başkanlığını yaptığı bir kulüp olduğu için seviyoruz Beşiktaş’ı </p>
<p>Beşiktaşlı olmak demek derinlik sahibi delikanlı insan olmak demektir.</p>
<p>Beşiktaşlılığı ile gurur duyan bir başka isme, <b>Ahmet Kekeç</b>’e kulak verelim; usta kendi Beşiktaşlılığından yola çıkarak şöyle tanımlıyor Beşiktaşlılığı: <br/><br/><i>“Benim Beşiktaşlılığımda genel geçer olana kolayca sevilebilene duyduğum tepkinin payı vardır. Büyük çoğunluğun (FB-GS)’li olduğu bir rekabet dünyasında, farklı olana meyletmek, varoluşun altını kalın kalemle çizmek anlamına gelir.<br/><br/></i><i>Beşiktaş büyük takım...<br/><br/></i><i>Beşiktaşlılığın sunduğu hazlar daha büyük.<br/><br/></i><i>Beşiktaş taraftarlarına, hemen fark edilebilir bir var olma ve kendini gösterme imkânı sunuyor.<br/><br/></i><i>Beşiktaşlıysanız, hayata hep ironik bir mesafeden bakıyorsunuz, sizi taraftarlığın ve fanatizmin ağır yükü değil, bir yere ait olmanın hazzı belirlemeye başlıyor.”</i></p>
<p>Hangi renklere tutkulu olduğunu bilmediğim arkadaş ve dostlarımın büyük çoğunluğunun siyah-beyaz renklerin tutkunu olması teferruat olmasa gerek.</p>
<p>Beşiktaşlılar naif ve nev-i şahsına münhasır insanlardır. Sanat, siyaset ve medya dünyasının kalburüstü şahsiyetlerinin çoğunun Beşiktaşlı olması da tesadüften öte bir şeydir.</p>
<p>Hâsılı Beşiktaşlı olmak zordur, yorar, üzer insanı...</p>
<p>Kolay olana talip olanlar topyekûn bir tarafta, zorlu yolu seçenler diğer taraftadır...</p>
<p>Zorlu yolu seçenler ile zorlu yollardan gelenlerin ortak buluşma noktasıdır Beşiktaş... Bizim Beşiktaş vizyonumuz sonsuzluk kadar geniş ufuklar gibi hürdür.<br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-besiktaslilik-uzerine.htm), [web.archive.org (arşiv bağlantısı)](http://web.archive.org/web/20130727002645/http://www.taraf.com.tr:80/nurullah-ozturk/makale-besiktaslilik-uzerine.htm)
# Altyapı yatırımı böyle olur 

*Nurullah Öztürk 02.05.2013*

<div class="yazi"><p>Özellikle bizim coğrafyamızda önemli işler yapanların da, önemli işlerin de adı sanı fazla anılmazken, <b>“boş teneke gürültüsü”</b> misali, eften püften şeylerin gürültüsü çok oluyor.</p>
<p>Kişi ya da kurumların büyük para harcayarak yarattıkları boş gürültüler son dönemde <b>“Piar”</b> olarak nitelense de kimsenin itibar etmediğini anlamaları için biraz daha zaman tanımak gerek sanırım.</p>
<p>Her neyse...</p>
<p>Bugün size Türkiye’de sessiz, derinden ve devrim gibi bir çalışmadan söz etmek istiyorum.</p>
<p>Bildiğiniz ya da büyük ihtimal duyduğunuz gibi <b>Barcelona</b>’nın başarı öyküsünün temeli aslında bir altyapı ve kurumsallaşma devrimidir.</p>
<p>Şimdi bu başarı öyküsünün Türkiye’de de yazılması için <b>Avea</b> <b>Barcelona</b> ile birlikte Türkiye’de <b>FCBEscola Camp</b> projesini hayata geçirdiler. </p>
<p>Birkaç hafta önce bu çalışmanın gidişatı hakkında bilgi almak için Avea’nın kurumsal direktörü dostum <b>Türker Çelik</b>’i aradım...</p>
<p>Projenin başarısından heyecan ve umutla bahsedince, detaylı bilgi almak için buluştuk...</p>
<p>Projenin başlangıcından bugüne gelene kadar yaşanan süreç ve devamı...</p>
<p>Proje Türkiye’de futbol altyapısını geliştirmeyi ve fırsat eşitliği sağlamayı hedeflerken, başarıyı yakalamış bir ekolün Türkiye’ye transferi anlamını da taşıyor.</p>
<p>Edirne’den Van’a kadar 9-14 yaş grubundan müracaatta bulunan beş bin kişi arasından ön değerlendirme ile seçmelere çağırılan 1500 gencin Türkiye Spor Okulları Federasyonu desteği ile seçmeleri yapılmış. 15’i Van, 17’si İzmir, ve 88’i İstanbul elemelerinde seçilen toplam 120 genç yetenek FCBEscola Camp Avea Direktörü <b>Cleaveria Mayol</b>’un yönetimi, genel prensipleri ve know-how’u ile tasarlanan eğitimlere alındı.</p>
<p>Kamp döneminde ayrıca 24 spor öğretmeni ve antrenöre de eğitim verildi. Antalya’daki eğitimlere Barcelona ulusal antrenörü <b>Josep Martallo</b> ile <b>Messi</b>’yi keşfeden hoca olarak ünlenen <b>Carles Rexach</b>’da katılmış.</p>
<p>Hemen belirtelim Rexach Türk çocuklarını çok yetenekli bulmasının yanı sıra hevesle ve özveri ile futbola bağlı olduklarını belirtmiş.</p>
<p>Bu proje devam ediyor, proje çerçevesinde keşfedilen çocuklardan 12’si Yıldız Milli Takımı’na seçildiği gibi bazıları profesyonel kulüplerin altyapılarına geçmişler.</p>
<p>İstanbul Riva kampına katılan 120 gençten 40’ı takımların yakın takibinde, bu çocukların 10’u doğudan, 30’u ise İzmir ve İstanbul gibi büyük şehirlerden.</p>
<p>Türkiye Spor Okulları Federasyonu bünyesinde genç yetenekleri keşfetmek için 16 kişilik profesyonel hocadan oluşan bir takım oluşturulmuş. Bu takım FCBEscola Camp Avea’ya katılan yetenekleri yakından izlemekle görevli.</p>
<p>Bu projeyi takip etmeye devam edeceğiz; umulur ki bu proje başkalarına da örnek olur ve çığır açar...</p>
<p>Avea bu proje ile Türk sporuna doğru katkılar vermekle kalmıyor, yıllardır altyapı sözünü dillerinden düşürmeyen bir türlü icraata geçmeyenlere de ders veriyor.</p>
<p><b><br/>Türkiye’de bir ilk</b></p>
<p>Türkiye’de ampute futbolun tek kadın patronu olan <b>Seval Yasak</b> Antalya ampute futbol takımının Antalyaspor’a ilhak edeceğini ve ilk defa bir süper lig takımı olarak Antalyaspor’un ampute futbol takımı olacağını belirtti.</p>
<p>Bu gelişme ile aynı zamanda diğer profesyonel kulüplerin de bu alana ilgi ve alaka göstereceğini umduğunu belirten başkan, yapımına büyük emek verdiği Türkiye’nin standartlara uygun ilk ampute futbol sahasının da Antalya’da bulunduğunu belirtti.</p>
<p>Bu gelişmeler, umulur ki ilgililerine iyi birer örnek olurlar... </p>
<p><b><br/><br/>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-altyapi-yatirimi-boyle-olur.htm), [web.archive.org (arşiv bağlantısı)](http://web.archive.org/web/20130703095511/http://www.taraf.com.tr:80/nurullah-ozturk/makale-altyapi-yatirimi-boyle-olur.htm)
# Beşiktaş kongresinden geriye kalanlar

*Nurullah Öztürk 09.05.2013*

<div class="yazi"><p>İnsanoğlu her yönü ile ilginç bir varlık. Normal şartlarda sizin benim gibi sıradan insanlar belli bir konum ve mevkie gelebilmek için başkalarının oyu ya da referansına ihtiyaç duyduğunda; bu amaca ulaşabilmek için her türlü dönme dolaba biniyorlar.</p>
<p>İstedikleri mevki ya da makama gelenlerin ilk yaptıkları iş de, bu koltuğun kendisi ya da kendinden sonra gelen yandaşlarınca ebedi sahibi olabilecek değişiklik ve düzenlemeleri hayata geçirmek oluyor.</p>
<p>Hem de hiç vakit kaybetmeden...</p>
<p>Türkiye’de siyasal iktidarlar da, medya da, özel sektörün çoğu da, spor yönetimi de bu minvaldedir.</p>
<p>Geçen hafta sonu Beşiktaş kulübü de yeni bir tüzük hazırlayarak seçime gitti. Böylesine önemli bir konuda salonda ancak 1500 kişi vardı.</p>
<p>Değişikliklerin çoğuna katılsam da, katılmadığım maddeler en can alıcı ve işin özünü oluşturanlardı.</p>
<p>Neyse ki, çoğunlukla sağduyu galip geldi de bu maddeler <b>Ergin Aslan</b>, <b>Cengiz Sarıkaya</b> gibi gündemi Beşiktaş olan arkadaşlarımızın da gayreti ile olması gerektiği hâle getirildi.</p>
<p><b><br/>Beşiktaş gelecek sezona da hazırlıksız giriyor</b></p>
<p>Geçen yıl feda, veda, heba derken öylesine geçti gitti. Kötülerin iyisi de şampiyon oldu. </p>
<p>Bir şekilde Avrupa’da birkaç tur geçen ile Türkiye’de şampiyon olanın bütçesini üçe beşe katladığı bir ortamda; doğru bir plan ve strateji ile günün şartlarına uygun bir yapılanma ile yolculuğa başlayanların rakiplerine bir kaç metre değil kilometre fark attığını artık herkes anladı. Bu nedenle aman dikkat diyorum...</p>
<p>Beşiktaş’ta baskın bir seçim var, fakat tıpkı Türkiye siyasetinde olduğu gibi ortada muhalefet yok...</p>
<p>Öyle görülüyor ki, bundan sonraki süreç de, seçime hazırlıkla geçecek. İşin enteresan olan yanı, YK için ismi geçenlerin çoğu daha önceki yönetimlerde yer almış, denenmişlerden oluşmakta.</p>
<p>Beşiktaş zaten kurumsallık anlamında yarışta kendine oldukça gerilerde yer bulurken bir de bu ağalar ile hangi derdine derman bulabilir ki...</p>
<p>Bugünkü görünen tabloyu tarafsız bir şekilde yorumladığımız da görünen o ki, Beşiktaş’ın rakipleri ile arasındaki fark kapanacağına daha da açılacak gibi gözüküyor, açılmasa da azalmayacak...</p>
<p>Aslında başkan ve yakın çevresindeki ekibi sorunlara da çözümlere de vâkıflar...</p>
<p>Denge terazisini ellerinden bırakamadıkları için icraata bir türlü başlayamıyorlar...</p>
<p>Yanlış anlaşılmasın, maksadım kimseyi eleştirmek ya da akıl vermek değil, eğer öyle olsaydı tamamıyla farklı bir format kullanırdım.</p>
<p>Bundan sonraki süreçte kim olursa olsun, dünya ve Türkiye gerçeğine uygun hareket etme zorunluluğu vardır.</p>
<p>Son olarak küçülerek borç kapatılamadığını ve hedefe varılamadığını deneyerek yaşayarak anlamış bulunmaktayız. Zaten küçülmenin sonuna vardık, küçülecek yer de kalmadı...</p>
<p><b><br/>Bir kitaptan daha fazlası</b></p>
<p><b><i><br/>Dünyayı Yöneten Gerçek Güç: Ticaret ve Perakende</i></b> isimli ilk kitabım <b>Hayat Yayınları</b> tarafından baskıya verildi.</p>
<p>Yarın ilk baskı elimizde olacak.</p>
<p>Yirmi yıldan fazla bir iş deneyimi sonrasında üç yılı aşkın bir süre üzerinde çalıştığım, uzun emek harcadığım bu kitap kapsamı ve içeriği ile alanında bir ilk ve kaynak eser niteliğindedir.</p>
<p>Bu eserde ilk çağdan itibaren insanların geçirdiği değişimler kadar değişmeyen taraflarını da bulacaksınız.</p>
<p>Aslında dünyanın finans ve ticaret ekseninde ve bunlara hâkim olanların istedikleri şekilde döndüğünü de...</p>
<p>Her konuda dünyanın merkezinin bu coğrafya olduğunu ve önemli olayların ekseriyetinin bu coğrafyada gerçekleştiğinin fakat bir şekilde “durdurulan zaman”ın hâlâ olması gerektiği şekilde akmadığının, bu coğrafyada hâlâ fetret devri yaşanmakta olduğunun bilgisine de sebep ve sonuçları ile vâkıf olacaksınız...</p>
<p>Herkese iyi okumalar dilerim...</p>
<p><b><br/><br/>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-besiktas-kongresinden-geriye-kalanlar.htm), [web.archive.org (arşiv bağlantısı)](http://web.archive.org/web/20130725092629/http://www.taraf.com.tr:80/nurullah-ozturk/makale-besiktas-kongresinden-geriye-kalanlar.htm)
# Şiddetin anatomisi

*Nurullah Öztürk 16.05.2013*

<div class="yazi"><img align="left" alt="Şiddetin anatomisi" border="0" src="http://www.taraf.com.tr/fotoraflar/makaleler/siddetin-anatomisi_1632_orijinal.jpg" style="border-right-width:10px; border-color:#FFFFFF"/><p>Barış havası estirilmeye çalışıldığı bir atmosferde sadece sokaklarda değil gönüllerde de şiddet artıyor; asıl tehlike burada yatıyor, fakat herkes görmezden gelerek bu gerçeği gömdüğünü sanıyor.</p>
<p>Toplumda şiddetin sokaklarda eylem hâlini aldığı dönemler dâhil bu kadar derin “gönül kırılması ve şiddeti” yaşanmamıştı...</p>
<p>Toplumun tahammül duvarı yıkılalı çok oldu, şimdi sabır limitleri zorlanıyor...</p>
<p>Bir toplumda azınlık mutlu, çoğunluk mutsuz ve umutsuz, bir de nihilist duygularla yaşamaya başladıysa o toplumun mutlu azınlığını bekleyen sonuç, onların yaşadığı duyguyu yaşamaktır...</p>
<p>Toplum gündemi rutin olarak, terör eylemleri ve sporda şiddetle dolu. Zaten bunları çıkarttığınızda geriye bir şey kalmıyor...</p>
<p>Bu gündem de birilerinin gizli saklı işlerini rahat bir şekilde yapmasına ortam sağlıyor. Kısaca, halk mutsuz, süreci ve gündemi yönetenler mutlu...</p>
<p><b><br/>Peki, bu şiddet altyapısı nasıl oluştu?</b></p>
<p>Sosyolojik bir araştırma yapmaya gerek yok , geçen haftadan yola çıkarak bile tahlil edebiliriz:</p>
<p>Önce şiddet altyapısı hazırlanır...</p>
<p>Bu altyapı çoktan hazır!</p>
<p>Sonra tarafların başkanlar ve yardımcılarından karşılıklı olarak “akıl ve dil bağlantısı” olmayan açıklamalar medya aracılığı ile abartılarak muhataplarına ulaştırılır.</p>
<p>Medya üzerine vazife olan olmayan her yere el atar. Fitne ateşi ile şiddet yanardağına malzeme hazırlar, eline ne geçerse hepsini ortama boşaltır...</p>
<p>Ve takımlar sahaya çıkar, oyuncular yerli yabancısı ile sistemin içindedir.</p>
<p>Sonuç için kurbanlar yeterince provoke ve motive edilmiştir.</p>
<p>Aslında ekstra motivasyona gerek yoktur çünkü geçmişten gelen birikim ve altyapıları bu işler için yeterlidir...</p>
<p>Yıllardır her yana öfke, nefret, ötekileştirme, tahammülsüzlük, adaletsizlik, eşitsizlik ve manipülasyon tohumları saçıldı. Toprak sürüldü ve sulandı...</p>
<p>Şimdi hasat zamanı... Şiddet hasadı...</p>
<p>6222 sayılı yasa sadece “şikeciler”i değil bu gözü dönmüşleri de affetti. Bu affı savunan “ben kimi seçersem bakan odur” anlayışının hâkim olduğu bir coğrafyada ne şiddet ne de ot, yaprak biter.</p>
<p>Neyse...</p>
<p>Alın bu sizin eseriniz, artık eserinizle övünebilir birlikte fotoğraf çektirebilirsiniz.</p>
<p><b><br/>Bu bir veda değil... Yeni bir başlangıç...</b></p>
<p>Beşiktaş’ın gündemi yoğun, ne yazık ki bu yoğun gündem ne medyada ne de Beşiktaş camiasında gerektiği kadar yer alıyor.</p>
<p>Bir hafta içinde Beşiktaş anayasası değişti, seçim hazırlıkları başladı, yeni bir başlangıç öncesi son maçta, yok yere Beşiktaş taraftarı biber gazı atmosferine sokuldu çıkartıldı; camiada ne bir ses ne de bir nefes var...</p>
<p>Bu durumu pek hayra yormak mümkün gözükmüyor.</p>
<p>Ortada bir seçim tarihi var, bir yılda yönetim kurulunun yarısı istifa etmiş yönetimden başka ortalarda kimse yok...</p>
<p>Ortada sorulması ve ödenmesi gereken bir hesap var; soran da ödeyen de yok...</p>
<p><b><br/>“Feda”</b> taraftarın kendi adına kendi bütçesinden fedakârlıkta bulunarak kulübe katkı vermesi demekti. Bu anlamı herkes anlamak istediği gibi yorumladı.</p>
<p>Şampiyonlukla noktalanacak bir sezonda üçüncülük başarı gibi paketlendi. Buna da rıza gösterildi.</p>
<p>Beşiktaş camiası tıpkı ülkemiz gibi alternatifsizlik durağında uzun bir mola vermiş gözüküyor.</p>
<p><b><br/>Kitap için teşekkürler</b></p>
<p>Nihayet üzerinde epey emek verdiğim ilk kitabımın dağıtımı ve ilk baskısı bitti.</p>
<p>Emeği geçen herkese bir kez daha teşekkürler... </p>
<p><b><br/><br/>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-siddetin-anatomisi.htm), [web.archive.org (arşiv bağlantısı)](http://web.archive.org/web/20130725083400/http://www.taraf.com.tr:80/nurullah-ozturk/makale-siddetin-anatomisi.htm)
# Kaos ve terörün kaynağı: adalet

*Nurullah Öztürk 23.05.2013*

<div class="yazi"><p>Dünya kurulduğundan bu yana milletlerin gelişme ve kalkınmasının neden- sonuç ilişkilerine kafa yoran bilim adamları, filozoflar özetle iki kavramın önemine vurgu yaparlar; <b>ADALET </b>ve<b> ÖZGÜRLÜK</b>...</p>
<p>Hukukun adil, hayatın ve düşüncenin özgür olduğu ülkelerle olmayanlar arasındaki gelişmişlik farkı maddi ve manevi olarak kapatılması mümkün olmayan bir farktır...</p>
<p>Yaşadığınız coğrafya ve ülkeyi bu ölçütlere göre kendiniz değerlendirip seviyesini ölçebilirsiniz...</p>
<p>Adalet ve özgürlüğün olmadığı, ya da bu iki temel insan hakkına herkesin kendi amaçları ve düşüncelerine göre şekil vermeye çalıştığı ortamlarda her türlü <b>“kaos”</b> ve <b>“terör”</b> eksik olmaz.</p>
<p>Herkesin kendi adaletini aradığı ve dayattığı ortamlarda herkes şikâyetçi, herkes tedirgin ve hiç kimse güvende değildir...</p>
<p>Ülkenin temelleri atılırken bir yerlerde eksiklik ve hata yapılmış olmalı ki, ilerleyiş sıklıkla ve kolaylıkla geri dönüş yürüyüşüne dönüşebiliyor. Bu durum ekonomide de siyasette de, hâsılı toplumun tüm alanlarında böyle...</p>
<p><b><br/>Futbolun adaleti</b></p>
<p>İnsanlar onu yerinden ve yörüngesinden çıkartmadığı sürece futbol topu adalete ve eşitliğe ihanet etmez. Futbol ne zaman endüstri oldu, o günden bu yana tüm ayarları ile oynandı ve oynanmaya devam ediyor.</p>
<p>Ülkemizde adalet düzeyi ile futbol düzeyi paralellik arz ediyor. Ne zaman ki adalet kalitesi yükselir AB standartlarına gelirse futbolda AB ülkeleri ile boy ölçüşebilir hâle gelebiliriz. Bu noktada paranın çözüm olmadığını anlamamamız için yeterli deneyime sahibiz sanırım.</p>
<p>Elbet <b>“suçüstü yakalananları affetmek”</b> için Büyük Meclis’in canla başla nasıl çaba gösterdiğini tarih de yazacaktır</p>
<p>Memleket yararına <b>“anayasa”</b> başta olmak üzere hiçbir konuda uzlaşmaya <b>yanaşmayanların “şike affı, kendilerine kast ayrıcalığı ve ihaleye fesat karıştırma ve rüşvet cezalarının affı”</b> konularındaki mutabakatı bile bu ülkede başlı başına güven bunalımı için yeterli neden olarak görülebilir...</p>
<p>Adaletin terazisi hassas olduğu kadar bozulduğunda tamiri de uzun sürer. Sizler bu teraziyi kırdınız, şimdi tamir mi edersiniz arızalı olarak kullanmaya devam mı edersiniz bilinmez. <b>“Milletin vicdan terazisi”</b> bozulmasın yeter ki...</p>
<p>Spor Bakanı’ndan daha çok bakanlığı kurumsal iletişim müdürlüğü yapan kişi; arkanızda birileri varsa bakan bile olabilirsiniz ve spor yönetimi genel bir anlayışın modeli ise o zaman “endişe etmek için bir değil bin nedeniniz var” mesajı ile endişeleri azaltacağına her geçen gün daha da arttırıyor.</p>
<p>6222 sayılı yasada değişiklik yaparak <b>“şike affı”</b> yaptınız , <b>“sporda şiddet”</b> konusunda neden bir affa ihtiyaç duydunuz sorusunu bir kez daha sormak lazım.</p>
<p>Adaleti tesis etmeden toplumsal konsensüs inşa edemezsiniz. İstediğiniz kadar kanun çıkarın, biber gazı sıkın, yasak koyun...</p>
<p>Adalet yoksa her şey eksik demektir...</p>
<p><b><br/>Beşiktaş’ta yeni dönem</b></p>
<p>Karşısına ciddi ve güçlü bir rakip şu âna kadar çıkmadığına göre, eğer çıkmazsa belki çıksa da <b>Fikret Orman</b> kaldığı yerden devam edecek. </p>
<p>Bu noktada yeni yönetim kim olursa olsun bazı kritik hatırlatmalarda bulunmak istiyorum.</p>
<p>• Hata yapma limiti dolmuştur.</p>
<p>• Kaliteli iş ve sonuçlar, kaliteli insanla olur.</p>
<p>• İcraat yoksa konuşulacak konu da yok demektir.</p>
<p>• Yanlışları yeterince konuştuk, doğruları yapma zamanıdır.</p>
<p>• Hesap verilebilirlik hesap sorulabilirlikle eşdeğerdir.</p>
<p>• Akıl ve âkil insanlar ve proje varsa mutlaka çözüm vardır.</p>
<p>• <b>“Beşiktaşlılık duruşuna geri dönülsün.”</b></p>
<p>• Ve küçülerek büyüme sağlanmayacağı anlaşılsın ve görülsün... </p>
<p><b><br/><br/>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-kaos-ve-terorun-kaynagi-adalet.htm), [web.archive.org (arşiv bağlantısı)](http://web.archive.org/web/20130725090645/http://www.taraf.com.tr:80/nurullah-ozturk/makale-kaos-ve-terorun-kaynagi-adalet.htm)
# Beşiktaş’ın seçimi

*Nurullah Öztürk 30.05.2013*

<div class="yazi"><p>Beşiktaş büyük camia, Türkiye’nin en köklü kulübü...</p>
<p>Her büyük kurum ve camiada yarım asırda bir yaşananlar Beşiktaş’ta da kısa sürede yaşandı ve yaşanmaya devam ediyor.</p>
<p><b><br/>Yıldırım Demirören</b>’in TFF başkanı olması Beşiktaş’ın yeni bir yol ve yönetim modeli seçmesini zorunlu kıldı.</p>
<p>Beşiktaş seçen için de seçilen için de <b>“Sophie’nin seçimi”</b> kadar zor bir sınavdan geçti, sınav bitmiş de sayılmaz...</p>
<p>Bu zor dönemde camianın ilk aklına gelen isim <b>Serdal Adalı</b> oldu...</p>
<p>Başkan bu çağrıya kayıtsız kalmadı ...</p>
<p>Tam bir Anadolu insanı olan Serdal Adalı Bizans entrikalarına karşı ilgisiz ve bilgisizdi. Geceli gündüzlü çalışarak Beşiktaş’ı <b>“güneşli günlere”</b> ulaştırmak isterken, birileri de büyük bir entrika peşinde idi...</p>
<p>Bu durum Beşiktaş’ın aleyhine, entrikacıların lehine sonuçlandı...</p>
<p>Gelinen noktada Beşiktaş’ın bir yılı daha <b>“feda”</b>, <b>“veda”</b> derken <b>“heba”</b> edildi...</p>
<p>Beşiktaş bir anda rakiplerinden bir yıl değil en az on yıl geriye düştü.</p>
<p>Gelinen noktada daha bir yılını doldurmamış bir yönetim kurulunun yarısının veda etmesi, Borsa’dan gelen, TFF’den ileriye dönük olarak alınan, kulübün kaynaklarının satışından gelen Fulya’nın kiralanmasından elde edilen bütün paranın harcanması ile rahatlamanın da sonuna gelindi...</p>
<p>Beşiktaş elde kalan son kaynaklarını da tüketmiş bütün umudunu stadın yapılması sonrası gelecek gelire bağlamış durumda...</p>
<p>Beşiktaş stadı yapılana kadar ya yeni bir kaynak bulmak, bulamazsa da mecburen daha da küçülmek zorunda kalacaktır... Hatta bu yılı bile arar durumda olabilir.</p>
<p>Gidişatın farkında olanlar başkan <b>Fikret Orman</b>’ın <b>“yüreği yeten varsa çıksın aday olsun”</b> çağrısına kayıtsız kalmayarak camianın iki önemli ismi <b>Serdal Adalı</b> ve <b>Murat Aksu</b>’yu sorumluluk almaya davet ettiler...</p>
<p>Beşiktaş camiası açısından çok önemli bir adım atıldı. <b>“Ben değil biz varız ,hepimiz Beşiktaş için varız”</b>, <b>“Güçlü başkan güçlü yönetim anlayışı ile hizmete hazırız”</b> diyerek seçim startını verip kaldığı yerden çalışmaya başlayan ekip, gecesini gündüzüne katarak mali ve sportif açıdan daha iyi bir Beşiktaş için kolları bir kez daha sıvadı</p>
<p>Serdal Adalı ve Murat Aksu’nun güç birliği yapması, hem güçlü bir yönetim hem de iki isme yapılan haksızlığı telafi şansı sağlayacaktır.</p>
<p>Herkesin finansal çöküş evrelerini <b>“ibra”</b> ettiği bir dönemde dimdik ayakta duran bir adamla, en zor dönemde taşın altına gövdesini koyan bir adama yapılan haksızlığın giderilmesi Beşiktaş yararına <b>“vefa zamanı”</b> olacaktır.</p>
<p>Bu durum seçimin tüm taraflarını bir kez daha muhasebeye ve daha iyi olmaya zorlayacak, sonuçta kazanan Beşiktaş olacaktır...</p>
<p><b><br/>İttifakın avantajları</b></p>
<p>En önemlisi ve tüm avantajların da üstünde olanı; güçlü mali yapı, nitelikli insan kıymetleri...</p>
<p>Altyapısı ve kaynağı hazır büyüme modeli.</p>
<p><b><br/>“Ben”</b> değil <b>“biz”</b> anlayışı ile camiaya birleşme ve kucaklaşma fırsatları sunması.</p>
<p>Stat, altyapı, kurumsallaşma, kongre üyeliği, sponsorluk gelirleri, yeni kaynak yaratılması vb. her biri ayrı öneme haiz konuların çözüm süreçlerinin planlanmış olması.</p>
<p>Mevcut yönetimin yönetim kurulu oluşturulması ile başlayan hoca ve futbolcu seçimi ile devam eden, devre arası transfer fiyaskoları ile zirveye ulaşan, bedeli ve geri dönüşü mümkün olmayan hataları...</p>
<p>Güçlü ve katılımcı yönetim kurulu...</p>
<p>Küçülme değil büyüme hedefleri...</p>
<p>Geçmişten gelen yanlışlardan arınarak yeni bir yol haritası çıkartılmış olması...</p>
<p>Ezeli rakiplerle başta mali konular olmak üzere her konuda güçlü, iddialı bir takım ve yapı oluşturulması.</p>
<p>Basketbol şubesi başta olmak üzere tüm branşlarda şampiyonluk mücadelesi verecek bir Beşiktaş hedefi...</p>
<p>Kaynakları hazır gerçekçi hedeflerle çok adaylı bir seçim Beşiktaş’a büyük katkı yapacaktır.</p>
<p>Her kim kazanırsa kazansın sonuçta kazanan Beşiktaş olsun... </p>
<p><b><br/><br/>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-besiktas-in-secimi.htm), [web.archive.org (arşiv bağlantısı)](http://web.archive.org/web/20130725081918/http://www.taraf.com.tr:80/nurullah-ozturk/makale-besiktas-in-secimi.htm)
# Beşiktaş’ta seçim süreci

*Nurullah Öztürk 13.06.2013*

<div class="yazi"><p>Türkiye’de <b>16 haziran</b> tarihi bir anda önemli bir gün hâline geldi. Bizi ilgilendiren tarafı Beşiktaş’ta önemli bir seçim var.</p>
<p>Beşiktaş bir anlamda geleceğine karar verecek. Seçim de bu açıdan önem taşıyor zaten.</p>
<p>İki aday var; isterseniz kısaca adayların bugüne kadar yapmış oldukları ve kamuoyuna yansıyan çalışmalarından kısa bir özet vereyim.</p>
<p><b><br/>Fikret Orman</b></p>
<p>Başkan zor zamanda görevi omuzlamış olmanın kendisine bir avantaj sağlayacağını düşünüyor.</p>
<p>Beşiktaş Belediye Başkanı’nın paket oylarının ve yine TFF Başkanı’na ait paket oyların önemli bir kısmı ile yaşlı abilerin oylarının kendisine yöneleceğinden emin gibi.</p>
<p>Özetle paket oylar Başkan’ın en çok güvendiği mecra.</p>
<p>Bu rahatlığı seçim sürecinde de gözlemliyoruz. Önceden hemen hemen iki günde bir gazete ve tv ekranlarından mesajlarını takip ettiğimiz Başkan’ı seçim sürecinde medyada daha az görmeye başladık. Bu nedenle projelerini de öğrenemedik.</p>
<p>Başkan’ın seçim sürecinde en büyük koz olarak gördüğü (her seçim döneminde olduğu gibi) konuşmasının önemli bir kısmını buna ayıracağını düşündüğüm <b>“stat”</b> elbette bu seçimde de avantaj olabilir.</p>
<p>Stat konusunda taahhütlerin yerine gelmesi, stat gelirlerinin temlik edilerek kaynak sağlanması, stadın nasıl yapılacağına dair kaynağın açıklanmaması ve taahhüt edilen tarihte yıkımın gerçekleşmemesi ise Başkan’a en çok sorulan ve cevabı beklenen konular arasında...</p>
<p>Herkesin kendi arasında merak ettiği can alıcı soru ve merakını gidermek için kendilerine verdiği cevap da şu: Başkan bu kadar rahat olduğuna göre mutlaka bir bildiği olmalı...</p>
<p>Büyük ihtimal ki, <b>Fikret Orman</b> bu seçime tek aday olarak katılacaktı, fakat tv ekranından yaptığı bir anlamda meydan okuma olarak okunabilecek <b>“yüreği yeten gelsin, çıksın karşıma aday olsun”</b> sözü bir anda bu seçimi iki adaylı hâle getirdi.</p>
<p>İyi de oldu...</p>
<p>Ancak Anadolu bilgeliğinin zirvesi <b>Yunus Emre</b>’nin hakikatini sırası gelmişken hepimize hatırlatmakta fayda var:</p>
<p><b><i><br/>“Söz ola kese savaşı, söz ola kese başı <br/>söz ola ağulu aşı, bal ile yağ ede bir söz<br/>Yunus imdi söz yatından söyle sözü gayetinden<br/>Key sakın o şeh katından seni ırağ ede bir söz”...</i></b></p>
<p><b><br/>Serdal Adalı</b></p>
<p><b><br/>“Güçlü Beşiktaş güçlü Başkan”</b> sloganı ile seçim startını veren Serdal Adalı rakibine göre daha atak, daha hızlı ve daha çok kişiye mesajlarını iletmek için de gecesini gündüzüne katarak seçim gününe kadar çalışmalarını sürdürüyor.</p>
<p>Rakibinin proje ve hedef açıklamadığı bir ortamda, peş peşe projelerini sıralayarak, iddialı, atak bir strateji ve kampanya yürütüyor.</p>
<p>Kendisine en büyük handikap olarak gördüğü <b>“paket oylar”</b> ve oy pazarlıklarına karşı Beşiktaşlıların vicdanına ve sağduyusuna sığındığını da gizlemiyor.</p>
<p>UEFA’dan gelen haber kısa bir süre canını sıksa da bu konuda camianın kendisini sahiplenmesi, kendisine ve hukukun tarafsızlığına olan güveni ile kurmayları ile birlikte çalışmalarının temposunu arttırarak yoluna devam ediyor.</p>
<p>(Kupa finalini o gün Sayın Adalı ve yönetim kurulu üyeleri ile aynı locada izleyen biri olarak UEFA’nın maçın özetini izleyerek bile gerekli ve olumlu kanaat elde ederek Beşiktaş’a ceza vereceğini düşünmüyorum.)</p>
<p>Tabii ki adil bir karar verilirse diye de not düşmeden edemiyorum.</p>
<p>Özetle iki adaylı bir seçimde son sözü kongre üyeleri söyleyecek. Beşiktaş kongre profilini de bilen biliyor.</p>
<p>Bu nedenle 90’lar kuşağı denen, daha sonra sosyolojik bir tanım uydurulacağını tahmin ettiğim bu liberal ve özgürlüğüne düşkün gençlerin üye olması için elimden gelen tüm çabayı harcayacağım.</p>
<p>Liberal, sosyal ve hür düşünceli insanların kirli pazarlıkların içinde olmayacaklarını, aklı ve vicdanı ile doğru olanın yanında yer alacaklarını, her türlü dikteyi reddedeceklerini düşünüyorum.</p>
<p>Son olarak da Beşiktaş için hayırlısı olsun derken, <b>“Çoğunluğunuz nasılsanız o şekilde idare edilirsiniz”</b> sözünü de hatırlatmakta fayda görüyorum. </p>
<p><b><br/><br/>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-besiktas-ta-secim-sureci.htm), [web.archive.org (arşiv bağlantısı)](http://web.archive.org/web/20130617003959/http://www.taraf.com.tr:80/nurullah-ozturk/makale-besiktas-ta-secim-sureci.htm)
# Aslında kim, nasıl kazanıyor 

*Nurullah Öztürk 20.06.2013*

<div class="yazi"><p>Çocukluğumdan bu yana futbol dünyası ile içli dışlı bir yaşantım oldu.</p>
<p><b><br/>A. Suat Özyazıcı</b>’nın ve TS’nin dikkatini çekecek ve teklif alacak kadar futbol oynamışlığım da.</p>
<p>Türkiye Gençler Şampiyonası’nda İstanbul adına aracılık eden ünlü bir gol kralının babası vasıtasıyla 17 yaşında şike ve teşvikin ne olduğunu öğrendim.</p>
<p><b><br/>Yozgatspor</b>’un 1. ligden süper lige yükselişi ve tekrar geri dönüş sürecinde de yönetici olarak Türk futbolundaki tüm çarpık ilişkilere; hakem, siyaset, mafya, şike, şaibe, komplo, komisyon vs. futbolda ne kadar karanlık nokta varsa hepsini gördüm, tanığı oldum ve yaşadım...</p>
<p>Sevindiğim de oldu hüzünlendiğim de.</p>
<p>GS’nin Madrid’i yendiği maç sonrası bir İtalyan gazetesinin <b>“Bu takımı kim durduracak”</b> manşetine, GS’yi 4-2 yendiğimiz maç sonrası <i>Sabah</i> gazetesinin <b>“İtalyanların sorusuna cevap Yozgat’tan geldi”</b> manşetini attırdığımızda mesela.</p>
<p><b><br/>“Futbolun sahada oynanan bir oyun olmadığını öğrendim”</b> diyen adamdan nefret ettim en çok da...</p>
<p><b><br/>Seçimleri kim kazanıyor</b></p>
<p>Bundan çok zaman önce Yozgat günlerimizde <b>Ali Gültiken</b> ve <b>Rasim Kara</b> ile sohbet ederken hoca <b><i>“Bir gün Beşiktaş çatısı altında buluşacağız”</i></b> demişti. </p>
<p>Henüz üçümüz birarada Beşiktaş çatısı altında buluşamazsak da zaman zaman aramızda sohbet ediyoruz.</p>
<p>Aslında ben size geçen haftaki Beşiktaş seçiminden bahsetmek istiyordum.</p>
<p>Bir anda çok gerilere gittik...</p>
<p>Geçen hafta Beşiktaş 35. başkanını seçti.</p>
<p>Seçimin özeti:</p>
<p><b><br/>“Bağımsız iradesi ile karar verenler”</b> istisna olmak üzere birileri kimi seçeceklerini emretti, emir erleri de o karara uydu.</p>
<p>Siyasetin iğrenç dünyasını öğrenmiştim. Bu seçim vesilesiyle de spor kulüplerinin seçimlerinin kirli pazarlıklarına tanık oldum.</p>
<p>Sn. <b>Serdal Adalı</b>’yı desteklediğimi herkes biliyor.</p>
<p>Kısa sürede taraftarın gönlünde taht kuran Anadolu beyefendisi bir insana bu camianın vefa borcu olduğunu düşünüyorum. Bu borç hâlâ duruyor. Adalı’nın kulüpten alacağı olan 11 milyon da...</p>
<p>Adalı’yı desteklediğim için <b>A. Nur Çebi</b> ağabeyden <b>“bizim nelerle uğraştığımızı sen biliyorsun, seni ikna edemediysem başkaları çok da umurumda değil”</b> yollu sitem de aldım.</p>
<p>Seçim geride kaldı ,Beşiktaş geride kalmasın diye bilgi ve deneyimlerimizle dostluğumuzla, dostlarımızla Beşiktaş’ın hizmetindeyiz elbette...</p>
<p><b><br/>“Halkın takımı”</b> denen koca bir camia; <b>İsmail Ünal</b>, <b>Levent Çifter</b>, <b>Metin Emirkadı</b>, <b>Levent Erdoğan</b> ve büyük oyuncu <b>Yıldırım Demirören</b> tarafından ipotek altına alınmış, adeta onların malı olmuş. Benim isyanım da buna işte...</p>
<p>Daha önceki bir yazımda futbol takımları <b>“yalı babalarının çocuklarına aldıkları bir oyuncak olmaktan kurtarılmalı”</b> demiştim. Tapusunun onlarda olduğunu bilmiyordum.</p>
<p><b><i><br/>“Beşiktaş’ın gerçek sahipleri kongre üyeleridir”</i></b> diyen Sayın Başkan’ın sözleri doğru !</p>
<p><b><br/>“Beşiktaş; İsmail Ünal, Yıldırım Demirören ve adamlarının çiftliğidir”</b>; en doğrusu da bu.</p>
<p>Bu seçimin de kazananı YD oldu. İki tarafa da mavi boncuk dağıttı. Her iki aday da kendisi hakkında tek kelam edemedi.</p>
<p>Serdal Adalı’ya, <b>“adamlarımla birlikte sizi destekliyorum”</b> derken <b>Fikret Orman</b>’a da denetim raporunu açıklamaması koşuluyla TFF dâhil her türlü desteği sağladı.</p>
<p>Sonuçta herkesin hakkında az çok fikir sahibi olduğu YD önemli bir oyun kurucu olduğunu, babasının çocuğu olduğunu cümle âleme gösterdi...</p>
<p>Kim ya da kimler Beşiktaş üzerinden parasına para katacak bunu da zamanla anlayacağız.</p>
<p>Ben ne mi yapacağım; siyaset ve futbola dair tüm inançlarını yitirmiş bir birey olarak olan biteni uzaktan seyredeceğim.</p>
<p>Yukarıda anlattığım nedenlerle çoğu kere Türk futboluna inancımı kaybedip ilgimi kesmek istesem, tövbe etmeyi denesem de...</p>
<p>Şairin dediği gibi <b>“Küfre yaklaştıkça inancım artıyor”</b>...</p>
<p><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-aslinda-kim-nasil-kazaniyor.htm), [web.archive.org (arşiv bağlantısı)](http://web.archive.org/web/20130622072217/http://www.taraf.com.tr:80/nurullah-ozturk/makale-aslinda-kim-nasil-kazaniyor.htm)
# Çarşı’ya dair 

*Nurullah Öztürk 27.06.2013*

<div class="yazi"><p>Beşiktaş’ın dünyaca ünlü taraftar grubu <b>Çarşı</b> toplumsal konulara vicdani yaklaşımlar gösteren, acıyı sevinci paylaşan yapısıyla, duyarlılığıyla ve en önemlisi de ‘<b>düzenin yabancılaşması ve yabancılaştırma</b>’ karşısında diklenmeden dik duruşuyla tanınır.</p>
<p>Taraflı tarafsız herkes tarafından sevilir ve takdir edilir.</p>
<p>Herkesin pek de ne olduğunu anlamadan, anlayamadan bir yerlere savrulduğu ‘<b>Gezi olayları</b>’nda Çarşı da gündemin ön sıralarındaydı.</p>
<p>Masumca başlayan eylemleri bir anda kendi oyun sahasına çeviren provokatörlerin ‘<b>Dolmabahçe Başbakanlık Ofisi</b>’ne yönelik saldırıları ve Brezilya’da olduğu gibi Başbakanlık Ofisi’nin kuşatıldığı fotoğrafını dünyaya vermek arzusu karşısında polisin müdahalesi kaçınılmazdı. </p>
<p>Polisin gazlı biberli müdahalesi ile semtte bir anda göz gözü görmez olup kimin kime ve neye karşı olduğu anlaşılıncaya kadar olayların seyrini uzaktan izleyenler körük ve benzini çoktan hazır edip ortalığı ateşe vermişlerdi bile...</p>
<p>Herkesin bir taraf olduğu ve kendi mazgallarından birbirine ateş ettiği bir ortamda olayları anlamaya çalışan, suhuletle ve doğru yorumlayan, fakat bu yorum her iki tarafın da işine gelmeyince tehdit edilen, ‘<b>taraf olmayan bertaraf olur</b>’ diye gözdağı verilenler de bu iki ateşin arasında kaldılar.</p>
<p>Akıl ve vicdanların devre dışı kaldığı günler ve sonrasında kim ve ne olduğuna bakılmaksızın ‘<b>cadı avı</b>’ başlatıldı.</p>
<p>Sade bir spor kulübü taraftarlığının ötesinde Türkiye’nin önemli bir sivil toplum örgütü özelliği taşıyan bu camia bir anda birileri tarafından ‘<b>terör örgütü</b>’ gibi lanse edilmek istendi. </p>
<p>Çok şükür ki bu oyun çabuk anlaşıldı ve tutmadı...</p>
<p>Bilmeden, tanımadan yorum yapanlar önce şu noktayı bilmeliler ki; Çarşı yekpare bir görüşten ibaret değildir. Bu camianın içinde her görüş inanç ve kültürel düzeyden insan var. </p>
<p>“<b>Cennet annelerin ayakları altındadır. Mekânın cennet olsun Tenzile Anne</b>”, Kutlu Doğum Haftası’nda “<b>Biz seni görmeden sevdik Ya Resul Allah</b>”, Eto’o’ya yapılan ırkçı saldırıda “<b>Hepimiz Eto’o’yuz</b>”, Van depreminde yaraların sarılmasına ilk önce koşan, atkıları ve yardımları ile doğudaki kardeşlerinin üşümesine gönlü razı gelmeyen, 10 tane Mevlana evi bağışlayan, Kızılay ile kan bağışı kampanyaları düzenleyen...</p>
<p>Sn. Cumhurbaşkanımızın seçildikten sonra geldiği belki ilk ve tek maçta kendisini “<b>Gönlümüzün sarayına hoşgeldin</b>” diye selamlayan, engelli vatandaşlarımız için araç gereç temin eden, eğitim seferberliği düzenleyen bir taraftar grubudur <b>Çarşı</b>...</p>
<p>Çarşı tam da budur işte...</p>
<p>Peki, siz kimsiniz?</p>
<p>Bizler sizleri de çok iyi biliyoruz. Hem de evveliniz ve ahırınızla birlikte...</p>
<p>Başkalarını itibarsızlaştırma üzerine kurduğunuz bu yol doğru yol değil, biliniz...</p>
<p>Aranızdaki en büyük ortak payda ‘<b>menfaat</b>’... Aranızdan bu çekip alındığında çatı üstünüze çökecek, birbirinize düşeceksiniz.</p>
<p>Bir çeteden söz etmek gerekirse şu an bu ülkedeki en büyük çete ‘<b>menfaat çetesidir</b>’.</p>
<p><b><br/>3 Temmuz’dan 25 Haziran’a </b></p>
<p>Ben ve benim gibi düşünen futbol tutkunu birçok kişi spordaki kirlenmenin boyutlarından haberdardı. </p>
<p>3 Temmuz süreci temizlik için büyük bir fırsattı .</p>
<p>Menfaat çetesi kısa sürede bu fırsatı kendi lehine fırsata çevirmeyi başardı.</p>
<p>Sonrasında dönen dolapları ve yaşanan ‘<b>alicengiz oyunlarını</b>’ hatırlatmama gerek yok. </p>
<p>Damatlar ve has evlatlar, futboldan anlamayan siyasete eklenti bir takım iş bilmezler, parası ile aklı orantısız kişiler, belli bir networkun temsilcileri her zamanki gibi, milletin parasını çarçur ederek ve milletle alay ederek saltanatlarını sürdürmeye devam ettiler.</p>
<p>Bu hacıyatmazların keyfi yerinde olunca her şeyi de güllük gülistanlık zannettiler.</p>
<p>İşin öyle olmadığı 25 haziran akşamında anlaşıldı. Herşey eskisi gibi oldu/ olacak derken, dış müdahale ile bir kez daha temizlenme fırsatı doğdu.</p>
<p>Bu süreç iki de mağdur yarattı. Biri kupası gasp edilen Trabzonspor diğeri de başkalarının oyununun bir parçası onların payandası yapılan Beşiktaş.</p>
<p>Şimdi her iki kulüp de adaletin tecellisini bekliyor.</p>
<p> <br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-carsi-ya-dair.htm), [web.archive.org (arşiv bağlantısı)](http://web.archive.org/web/20130630163149/http://www.taraf.com.tr:80/nurullah-ozturk/makale-carsi-ya-dair.htm)
# Türk sporunun iflası 

*Nurullah Öztürk 05.07.2013*

<div class="yazi"><p>Doğruluğuna inanmasa bile “<b>göze girmek</b>” ve “<b>gözde olmak için</b>” başkalarının duymak istediklerini “<b>duymak isteyenlere</b>”, işin içyüzünü de “<b>kendi çevresine</b>” söyleyenlerin “<b>gözde</b>” olduğu bir çağda gerçeklerden bahsetmeyi kimse duymak ve bilmek istemese de gerçeği ummana söylemeye devam edelim.</p>
<p>Bir ülkenin kalkınmışlık seviyesi, marka olması, markalarının olması “<b>toplam kalite</b>” anlayışı ve çevreden merkeze tüm birimlerinin aynı ve benzer ölçüde gelişmişlik seviyesi ile mümkündür. </p>
<p>Gelişmişlik endeksi o ülkede inşaat sektörünün yatırımları ya da göğe uzatılan binalarla mümkün olsaydı kafamızı kaldırıp baktığımızda en yakınımızdan en uzağa kadar yüzlerce gökdelen inşa eden ülkelerin aynı zamanda sanat, spor, siyaset, ekonomi vb. alanlarda da göğe uzanan eserlerine ve sporcularına da rastlardık. Ama öyle olmadı, muhtemeldir ki olmayacak da...</p>
<p><b><br/>İSPANYA</b> son yıllarda AB ülkeleri içerisinde hatta dünyada kendine özgü eğitim ve altyapı yatırımları ile birçok alanda altın bir jenerasyon yakalamayı başardı. Hâlbuki İspanya en çok inşaat yatırımı yapan bir ülke değildi. Göğe uzanan fazla binası da yok ama çok başarılı bir jenerasyonu ve başta <b>ZARA</b>, <b>MANGO</b> olmak üzere birçok da dünya markası var.</p>
<p>Tarihe meraklı olanlar bilir İspanya uzun yıllar İslam medeniyet çatısı altında yaşamış bu medeniyetten ilham almış, üç bin civarında Arapça kökenli kelimeyi aktüel olarak kullanan bir ülke. “<b>Medeniyetler ittifakı</b>” için de doğru bir kavşak noktası. Türkiye ile paylaşımları olan bir ülke olduğu için İspanya örneğini verdim.</p>
<p>Kendi işimize ve içimize bakarsak; bazı alanlarda yakaladığımız ilerleme fırsatını önemli ve kilit görevlere “<b>yetersiz</b>”, “<b>muhteris</b>” ve “<b>niteliksiz</b>” kişileri yerleştirerek bir kez daha heba etmenin farkında değiliz henüz.</p>
<p>Örneğin 2012 Londra Olimpiyatları bizim açımızdan tam bir hüsranla bitti. Türkiye dünyanın 16. büyük ekonomisi; olimpiyat sıralamasındaki yeri bu derecenin fersah fersah uzağında.</p>
<p>Futbolda aktüel sıralamadaki yerimiz 54.’lük. </p>
<p>Yunanistan’ın kriz nedeniyle düzenlemekten vazgeçtiği “<b>2013 Akdeniz Oyunları</b>” 500 milyon yatırım, 300 milyon organizasyon harcaması ile ülkemizin ev sahipliğinde gerçekleşti.</p>
<p>Organizasyon tarihinden bu yana madalyaları toplayan ve ilk sıraları paylaşan <b>İTALYA</b>, <b>FRANSA</b>, <b>İSPANYA</b> gibi ülkeler yedek takımları ve aday sporcuları ile usulen katılım sağlarken tarihsel sıralamadaki yeri zaten dördüncülük olan Türkiye’nin çoğu güreş, halter, tekvando ve atletizmden gelen madalyalar ile elde ettiği ikincilikle övünmek “<b>insanın kendini aldatma özgürlüğü</b>”ne dâhildir sanırım. </p>
<p>Organizasyon sönük başladı, başladığı gibi de bitti. Akılda kalan tek şey Türkiye’nin bu organizasyona harcadığı para. Ülkelerin ikinci sınıf sporcularının yarıştığı bir organizasyonda Türkiye’nin dağıttığı 20 milyon ödül, bizleri başarılı göstermeye yetmez. Bu ülke kaynaklarının nasıl çarçur edildiğine ve sporcuların doping skandallarına temel ve güzel bir örnek teşkil eder sadece..</p>
<p>Eş zamanlı olarak devam eden bir başka uluslararası organizasyon olan “<b>20 Yaş Dünya Kupası</b>”nda Türkiye Fransa’ya karşı tarihî bir hezimet yaşayarak ikinci turda yarışmaya veda etti. Tıpkı ağabeylerinin ilk üç maçta Dünya Kupası elemelerine veda ettiği gibi. </p>
<p>Son on yıla dönüp baktığımızda elle tutulur uluslararası, bizi sokağa dökecek bir başarı göremesek de utanmamız gereken yüzümüzü kızartan başta “<b>doping</b>” ve “<b>şike</b>” skandalları olmak üzere birçok kriminal sonuca sahibiz. </p>
<p><b><i><br/>Açlık Oyunları</i></b>’nda “<b>Umut, korkudan güçlü olan yegâne duygudur</b>” der. İşin kötü tarafı bizleri umutlu kılacak emareler de aldı başını gitti...</p>
<p><b><br/>Not:</b> Tarihe “<b>3 Temmuz Şike ve Tarla Sürme Bayramı</b>” olarak geçecek olan bayramınız kutlu olsun...</p>
<p> <br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-turk-sporunun-iflasi.htm), [web.archive.org (arşiv bağlantısı)](http://web.archive.org/web/20130709042755/http://www.taraf.com.tr:80/nurullah-ozturk/makale-turk-sporunun-iflasi.htm)
# Sezer de hayırlı ‘uğur’lu olsun 

*Nurullah Öztürk 11.07.2013*

<div class="yazi"><p>Tanığı olduğumuz bazı olayları normal akıl ile izah etmekte zorlanırız. Zorlandığımız anlarda küçük bir araştırma yaptığımızda akıldışı gibi gözüken olayların kahramanları açısından oldukça anlamlı ve karlı olduğunu görürüz. Birçoğumuz buna benzer onlarca olaya şahit olmuşuzdur.</p>
<p>Beşiktaş bu tür olaylar açısından çok zengin bir kurum...</p>
<p>Geçen yıl yapılan <b>Uğur Boral</b> transferini buna örnek gösterebiliriz. Futbol hayatını herhangi bir kulüpte makul fiyatlarla sürdürmeye razıyken BJK piyangosu ile bir anda kendi ve çevresini ihya eden bir transfer olarak kayıtlara geçti bu olay.</p>
<p>Hele ki, ‘<b>Feda’</b> yılında bu transfer akla da bütçeye de pek uymamıştı.</p>
<p>YK’dan bir yetkiliye sorduğumda aldığım cevaplar ile bu transferin anlam ve önemi daha iyi anlaşıldı.. Derken Uğur sakatlandı , kulübün paraları uçtu biz de olan biteni unuttuk gitti!</p>
<p>Geçen süre zarfında Beşiktaş kurumsallaştı. Profesyonel bir ekip yönetime geldi. Kurum içerisinde âtıl ve kapasitesiz kişiler ile yollar ayrıldı. Rantabilite, prodüktivite ve performans kriterleri önemsenir oldu.</p>
<p>‘<b>Feda</b>’ rafa kaldırıldı. </p>
<p>Artık futbolcu transferlerini teknik ekip yapıyor ve imza törenlerinde YK yerine futbolcuların yanında onlar görünüyordu. Kurumsallaşma tamamdı...</p>
<p>Hadi hayırlısı derken, bu gördüklerimizin rüya olduğu gerçeği ile uyandık.</p>
<p><b><br/>Sezer ısrarı neden?</b></p>
<p><b><br/>Sezer kim ola?</b></p>
<p>Futbola Almanya’da başlayıp orada dikiş tutturamayınca şansını Türkiye’de denemeye karar veren <b>Sezer Öztürk</b>. Manisa macerasından sonra soluğu Eskişehir’de aldı. </p>
<p>Burada akılda kalan bir tek Eskişehir- Trabzon maçındaki performansı oldu. Bu performansı Fenerbahçeli yöneticilerin dikkatlerinden kaçmadı ve 2.750 bin avro karşılığında Samandıra’nın yolunu tuttu. </p>
<p>2012 2013 sezonunda toplam 387 dk. ve sadece bir Süper Lig maçında Saraçoğlu’nda ilk 11’de çime ayak basan Sezer, Samandıra’da Beşiktaş’tan gelecek müjdeli haberi beklemeye başladı.</p>
<p><b><br/>Sezer</b> geçen hafta bizzat başkan tarafından yönetilen bir operasyonla BJK kampına paraşütle indirilince, <b>Uğur</b> transferinde yaşanan bildiklerimizi unutmaya hazırlanırken Sezer ile anılarımız tazelendi.</p>
<p>Fenerbahçe’nin kadrosunda yer açmak için kelepir olarak elden çıkartmak istediği Sezer’e Beşiktaş tek alıcı olarak 1,5 milyon avro, kendisine de ufak çaplı bir servet verdi.</p>
<p>Başta belirttiğim gibi akıl yoluyla izah edemediğimiz gelişmeler duygu yoluyla daha anlamlı ve anlaşılır olabiliyor.</p>
<p>Tıpkı Uğur gibi Sezer de onlara bu yolda eşlik edenler çok mutlu ve umutlu...</p>
<p>Aynı şeyi Beşiktaş’ı karşılıksız ve çıkarsız sevenler için de söyleyebilmeyi çok isterdim...</p>
<p><b><br/>Türk futbolunun çaresizliği </b></p>
<p>Demirören’in kendine has yöntemler ile sona erdirdiği ve teşekkür beklediğini anons ettiği ‘<b>şike süreci</b>’nin bittiğine inanmak üzereydik ki UEFA tokadı ile kendimize geldik.</p>
<p>Bu tablo dibe vurmuş durumda olan Türk futbolunda tüm taşları yerinden oynattı demeyi isterdim. </p>
<p>Türk futbolu fasit bir dairenin içinde. </p>
<p>Başta <b>Ulusoy</b> olmak üzere futbolu her türlü çirkef ve çamurun içine batırmış kim varsa kurtarıcı rolüne aday. Bir dönem onunla teşrik-i mesaisi olmuş kim varsa arz-ı endam ettiler.</p>
<p>YD’nin Beşiktaş’tan sonra TFF’deki misyonu da kemale erdi.</p>
<p>Siyaset mimarisi yaşananlardan ve mevcut acı tablodan ilham alarak en azından bir kez de; ‘<b>akraba, eş-dost ve lobiciler</b>’ yerine ‘<b>işi ehline veriniz</b>’ diyen cihan peygamberi Muhammed (S.A.V.)’e itibar etse fena mı olur...</p>
<p><b><br/>BJK yönetimi ne derse tersi olmaya devam ediyor</b></p>
<p>Gelecek sezon olimpiyat yolu gözüktü.</p>
<p>Stat bu hızla üç yılda bitmez.</p>
<p>VODAFONE’da hatlar kesildi.</p>
<p>BJK üzerinden haksız kazanç sağlayan para kazanan YK üyeleri vs. </p>
<p>YK hedef- gerçekleşme tablosu yaptığımızda sonuçları daha net göreceğiz.</p>
<p> <br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-sezer-de-hayirli-ugur-lu-olsun.htm), [web.archive.org (arşiv bağlantısı)](http://web.archive.org/web/20130715052736/http://www.taraf.com.tr:80/nurullah-ozturk/makale-sezer-de-hayirli-ugur-lu-olsun.htm)
# Türkiye’de futbolun iflası

*Nurullah Öztürk 18.07.2013*

<div class="yazi"><p>Türkiye’nin kamu ve özel sektör otoriteleri gerçekler karşısında görmezden gelmeyi ve işine gelmeyen konularda gözünü kapatmayı çözümden sayar.</p>
<p>‘<b>Ehil ve emin</b>’ olduğuna bakmaksızın her yere kendi adamlarını salmayı marifetten kabul eder.</p>
<p>“<b>Körler sağırlar birbirini ağırlar</b>” ağırlamasına da gün olur bir ‘<b>Molla Kasım</b>’ çıkagelir ve bu değirmenin suyunun kaynağını arar...</p>
<p>Biz ne kadar inkâr etsek, kabul etmesek de gerçek gelir bizi bulur ve bir anda zaman durur...</p>
<p>Bize gerçeği hatırlatır, gereğini yap mesajını gönderir...</p>
<p>Gerçeği olduğu gibi kabul edip çare aramazsak; bedeli çözümsüzlük kaos, geriye dönüş ve en sonunda iflastır...</p>
<p>Türk futbolu kaostan sonra iflas aşamasına geçmiştir...</p>
<p>Uzun süre kamuoyunu rehin alan bu sürecin sonunda ilgili ilgisiz herkesin zarar görmesi kaçınılmazdır.</p>
<p>Türkler sorunlarını kendi içinde çözmek yerine gömmeyi tercih eder.</p>
<p>En sonunda bir ‘<b>dış güç</b>’ gelir bu suça ‘<b>gerçeği inkâr</b>’  bedelini de ilave ederek faturayı keser ve bedelini ödetir.</p>
<p>Bu anlamda 3 Temmuz futbolun miladı; öncesi ve sonrası da ‘<b>futbolun iflası</b>’nın kilometre taşlarıdır.</p>
<p>Şimdi tam anlamı ile kendi içimize, kısırdöngülerimize ve kahredici ‘<b>kayıkçı kavgaları</b>’na dönmüş olduk...</p>
<p>AB ülkeleri 2008’de başlayan ekonomik kriz öncesi ve sonrasında geleceği öngörerek kurumsal yapılarını tek tek elden geçirip sağlama aldı. Şimdi aramızdaki fark her açıdan daha da açıldı. Buna ilaveten bir de Avrupa futboluna yatırım yapan körfez zenginleri de sisteme dâhil olunca Türkiye ve takımlarının uluslararası ‘<b>başarı yolu</b>’ daha da zorlaştı.</p>
<p>Futbolda kalıcı ve akılcı bir yenilenme, düzenleme yapılmazsa, aynı kafa yapısı futbolu yönetmeye devam ederse ne kavga, ne başarısızlık, ne de bu kaos biter, sadece Türk futbolu biter...</p>
<p><b><br/>Garp cephesinde yeni bir şey yok!</b></p>
<p>Türk futbolu biterken diğer yandan Türk futbolunun en eski ve ulu çınarı Beşiktaş da gün be gün mum gibi erimeye devam ediyor.</p>
<p>Keşke geleceğe dönük umutlarımızı, hayallerimizi ve hedeflerimizi pozitif kılacak bir yaprak kımıldasaydı, bir rüzgâr esseydi de hayat bayram olmasa da olurdu...</p>
<p>Beşiktaş için bu sezon geçen sezondan daha zorlu ve yorucu geçecek.</p>
<p>Hak edilmemiş bir cezayı, bütün iş bilmezlikleri, geçmiş zamanın ağır yüklerini de ilave ettiğinizde bu yükün altından kalkabilecek bir babayiğit arıyor gözleriniz ister istemez...</p>
<p>Sonuç olarak siz kendi sorunlarınızla hemhal olmazsanız, tercihinizi haktan doğrudan yana koymazsanız ‘<b>zaman makinesi</b>’ sizi günahlarınızla beraber içine alıp bir güzel yıkıyor...</p>
<p>Makinenin içinden nasıl çıkacağınızı da sizin kir ve günahlarınız belirliyor...</p>
<p>Şimdi Türk futbolunun da, adamlarının da zaman makinesindeki akıbeti merak ediliyor...</p>
<p>Zaman ilaç olmaya devam ediyor...</p>
<p><br/> <b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-turkiye-de-futbolun-iflasi.htm), [web.archive.org (arşiv bağlantısı)](http://web.archive.org/web/20130720013333/http://www.taraf.com.tr:80/nurullah-ozturk/makale-turkiye-de-futbolun-iflasi.htm)
# Futbolun baş belası: Şike 

*Nurullah Öztürk 25.07.2013*

<div class="yazi"><p><b>Interpol</b> şubat ayında son <b>şike raporu</b>nu açıkladığında durumun vahameti daha net anlaşıldı. Raporda <b>Avrupa liglerinde en az 300 maçta şike yapıldığı</b> ve bu maçlarla ilgili <b>soruşturma başlatıldığı</b> bilgisi var. Şüpheli maçlarla birlikte bu rakam iyimser olarak <b>385</b> olarak açıklanmış.</p>
<p>Interpol Avrupa direktörü <b>Rob Wainwright</b> “<b>insanların az risk alarak çok kazanma arzusu ile her türlü yasa dışılığı yasal hâle getirmeye çalıştıklarını</b>” belirterek şikenin küresel bir sorun olduğu, bununla mücadele için de küresel bir vizyona ihtiyaç duyulduğu tesbiti ile birlikte birçok ülkenin işbirliğine yanaşmaması ve suçluları korumaya yönelik bir yaklaşım sergilemesine rağmen <b>30 ülkede şike</b> tesbit ettiklerinin altını kalın kalemle çiziyor...</p>
<p>UEFA ve FIFA sahip oldukları ürünün hızla kirlenmesi sonucu kaybolmaya başlayan itibarı korumak adına “<b>ön uyarı sistemi</b>”ni devreye soksa da ürünün marka ve marketing değerini korumak adına şikecilerin başarısını! görmezden gelmek onun da işine geliyor.</p>
<p>Konunun uzman ismi <b>Declan Hill</b> bütün dünyayı bir ahtapot gibi saran “<b>bahis çeteleri</b>”nin özellikle Singapur merkezli ayağının başta Asya olmak üzere Şampiyonlar Ligi ve Dünya Kupası’na uzandığını, bu noktada 2014 Dünya Kupası’nda da icraatlarına devam edeceğini her defasında futbol dünyasının yüzüne çarpıyor.</p>
<p>Declan Hill şike olayları nedeniyle <b>İtalyan futbolu</b>nu “<b>yürüyen ölü bir adam</b>”a benzetirken İtalya’da <b>41 takım</b> hakkında <b>kara para aklama</b> suçundan dava açıldığına da dikkat çekiyor.</p>
<p>Bu konuların takipçisi olan İtalyan yargıç <b>Roberto Di Martino</b> da bu konuda “<b>küresel bir bakış ve uzlaşma gerektiğini fakat ülkelerin kendi çıkarlarına göre davrandığını</b>” belirtiyor.</p>
<p>Kısaca futbolda tehlike büyük; futbol tiyatro oyununa dönüşme yolunda kritik eşiği aşalı çok oldu...</p>
<p>UEFA tehlikenin büyüklüğü karşısında mayıs ayındaki Londra toplantısında tarihî bir adım atarak şike konusunda önemli kararlar aldı.</p>
<p>Ülke yönetimlerinin “<b>günah aklama</b>” ve “<b>suçluyu koruma</b>” yoluna gitmesi durumunda “<b>iç işleri</b>”ne müdahale edeceğini deklare etti.</p>
<p>Bu çerçevede ilk icraatı da dosyası arşive kaldırılan Türkiye’ye oldu.</p>
<p>Türkiye’de şikenin son on yılda ulu orta ve aleni yapıldığı bilinip dururken kamuoyunun her zamanki “<b>üç maymun</b>” tavrı artık gülünç bile değil. </p>
<p>Türkiye’nin modern dünya ile entegrasyonun ne kadar zor olduğu şike olayında bir kez daha anlaşıldı. </p>
<p><b><br/>Modern dünya genellikle suç ve suçluyu cezalandırıp ak ile karayı ayırmayı tercih ederken, Türkiye güç ve güçlüden yana tavır alarak adalet ve hukuka olan güveni de ayaklar altına alıyor...</b></p>
<p>Hukuk normlarını yapboza çevirme uğraşısına rağmen hukukun itibarı ve üstünlüğüne iman etmiş birkaç cesur insan şike davasında yolun sonunu işaret ettiler.</p>
<p><b><br/>Beşiktaş için erken uyarı </b></p>
<p>Beşiktaş’ta işler yoluna da girmiyor yolunda da gitmiyor. Bu yıl geçen yıldan daha zor geçecek. Yönetim Kurulu’nda <b>A. Nur Çebi</b> dışında üst düzey bir icraat adamı yok. Çebi Beşiktaş için canla başla uğraş veriyor. Fakat bu bir takım oyunu. Tek başına nereye kadar...</p>
<p>Bir dost olarak neler olup bittiğinin kamuoyu tarafından bilindiğinin bilinmesini not düşüyorum.</p>
<p>Bütün bu süreçlerin sonunda gelinen nokta bir de bakmışsınız Beşiktaş farklı bir kulvarda ve klasmanda anılır olmaya başlamış. </p>
<p>Bu gidişat ister istemez bu endişeyi büyütüyor. Hâlbuki Beşiktaşlı, geleceğe dair daha büyük umutlar beslemek ve büyütmek istiyor...</p>
<p> <br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-futbolun-bas-belasi-sike.htm), [web.archive.org (arşiv bağlantısı)](http://web.archive.org/web/20130904064910/http://www.taraf.com.tr:80/nurullah-ozturk/makale-futbolun-bas-belasi-sike.htm)
# Başkan’dan sıcak mesajlar 

*Nurullah Öztürk 01.08.2013*

<div class="yazi"><p><b>Fikret Orman</b>, <b>A.Nur Çebi</b> ve bazı Yönetim Kurulu üyeleri medya dünyasından bazı isimlere Beşiktaş Plaza’da iftar verdi.</p>
<p>İftara katılanlar arasında <b>Hakan Can</b>, <b>Halil Özer</b>, <b>S.Ali Çelikler</b>, <b>Mehmet Aslan</b>, <b>Serkan Korkmaz</b>, <b>Bilal Meşe</b>, ben ve bazı TV’lerin spor müdürleri vardı.</p>
<p>İftar sonrası basın mensupları Sn. Başkan’a ve Çebi’ye gündeme dair biriken bütün soruları sordular...</p>
<p>Başkan ve Çebi medyanın sorularının bir kısmını açık yüreklilikle bazılarını da ustalıkla cevapladılar.</p>
<p>Sohbet ortamından satır başlarını sizlerle paylaşmak istiyorum.</p>
<p>Başkan hemen hemen bütün mesaisini stadın inşasına ayırmış durumda. Finansal konuları A.Nur Çebi üstlenmiş. Hesap kitap ondan soruluyor.</p>
<p>Stat konusunda kısmi bir gecikme yaşandığı kabul edilse de Beşiktaş’ın bir sezondan fazla gurbet yaşamaması için ofisini stada taşıdığını ve inşaatın başında durduğunu belirtti. </p>
<p>Fikret Orman tarihe Beşiktaş’a büyük bir eser bırakan başkan olarak geçmek istiyor.</p>
<p>Stat konusunda medyada yapılan spekülasyonlar sorulduğunda “<b>sükûnet ve icraat zamanı</b>” diye cevaplıyor. Bu nedenle <b><i>Radikal</i></b> gazetesinin yaptığı ‘<b>kara propaganda</b>’ hakkında sorduğum soruyu da politik bir ustalıkla geçiştiriyor.</p>
<p>Beşiktaşlıların rahat olmasını, stadın inşaatını durduracak bir gerekçenin olmadığını, Başbakan’ın konu ile bizzat ilgilenerek yardımcı olduğunu belirttikten sonra son spekülasyonlar sonrası kurulun verdiği raporu gösterdi.</p>
<p>Özetle stat konusunda ‘<b>durmak yok yola devam</b>’...</p>
<p><b><br/>Sponsorlar </b></p>
<p>Bu sezon tüm branşların sponsorluk anlaşmalarının tamamlanma aşamasında olduğunu, ana sponsorluk için de Vodafone ile cuma günü (yarın) 10+ 5 yıllık bir anlaşma imzalayacaklarını bu anlaşmanın spor tarihinin en önemli ve en büyük anlaşması olduğunu belirtti.</p>
<p>Basketbol sponsorluğunun da ayrıca açıklanacağının altı A.N.Çebi tarafından çizildi.</p>
<p>Başkan sohbetin arasına, seçim zamanında rakiplerimizin taahhüt ettiği transfer ve sponsorlar hakkında gerekli enformasyonları bekliyoruz notunu da ekledi. </p>
<p><b><br/>Futbol takımı </b></p>
<p>TFF’nin geçen yıl duyurduğu yabancı düzenlemesi nedeniyle bu yılki transfer stratejilerini buna göre belirlediklerine, yerli oyunculara daha fazla öncelik verdiklerine, bundan sonra da böyle olacağına vurgu yaptı.</p>
<p>Milli Takım’da Beşiktaş’tan sadece bir oyuncunun olmasının kabul edilemez olduğunu, bu yıl Beşiktaş’tan en az dokuz oyuncunun Milli Takım kadrosunda yer bulacağını, hedeflerinin Milli Takım iskeletini oluşturacak bir kadroya sahip olmak olduğunu özellikle belirtti.</p>
<p>Futbolda bu sezon ve her sezon tek hedefin şampiyonluk olduğuna, başarılarla büyüyen bir bilanço yaratmak istediklerine ve bunun bir zorunluluk olduğuna dikkat çekti.</p>
<p>Yemekte birçok konuya temas edildi elbet, kısaca konu başlıkları böyle...</p>
<p>Son olarak, Başkan’ın GS kulübünün stat konusunda takındığı tavrın Türk futbolunda ‘<b>barış</b>’ adına önemli bir fırsatı heba ettiğini düşündüğünü de belirtmek isterim.</p>
<p><b><br/>Sözde Radikal </b></p>
<p><b><i><br/>Radikal</i></b> gazetesi ve onun ‘<b>çok bildik</b>’ yayın yönetmeni <b>Eyüp Can</b>’ın İnönü Stadı konusunda takındığı tavır ve üslup Beşiktaş taraftarı tarafından not alındı.</p>
<p>Kâğıt israfı dışında özel bir önemi olmayan bu mecra ve adamları Beşiktaş üzerinden prim ve gündem yapmak arzusundalar. Ancak yanlış bir hedef seçtiklerini hatırlatmak isterim.</p>
<p>Topluma ve kendilerine daha faydalı olacak birkaç öneri sunabilirim. Mesela İstanbul talanı ve silueti iyi bir dosya konusu olur.</p>
<p>‘<b>Türk sporundaki iflas</b>’, ‘<b>Şike dosyası</b>’, ‘<b>Futbolda kara para ekonomisi</b>’, ‘<b>Gezi olayının sosyo politik arka planı</b>’, ‘<b>Siyasette kaybeden ve kazananlar</b>’ gibi daha ilginç konu ve dosyalarla hem katkı yapabilir hem de gündem olabilirler.</p>
<p>Hâlbuki stat konusundaki taraflı tutumları ile kulakları küfürle çınlamakta, mübarek günde insanları günaha sokmaktan başka bir işe yaramamaktalar...</p>
<p> <br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-baskan-dan-sicak-mesajlar.htm), [web.archive.org (arşiv bağlantısı)](http://web.archive.org/web/20130803162001/http://www.taraf.com.tr:80/nurullah-ozturk/makale-baskan-dan-sicak-mesajlar.htm)
# Zor bir sezon olacak

*Nurullah Öztürk 08.08.2013*

<div class="yazi"><p>Bu yıl futbol sezonu, sorunları biraz daha ağırlaşmış olarak başlıyor.</p><p>Sporun içinde siyasetin yüksek yoğunlukta yaşanacağı bir sezona merhaba diyoruz.</p><p>TFF sözcüleri son bir aydır sürekli birtakım yaptırım ve yasakları izah etmekle meşguller.</p><p>Bu yaptırımların tamamı özgürlük alanını daraltan, kısıtlama ve yasaklama deklarasyonlarından ibaret.</p><p>Bunlardan
 birkaçı; önemli maçlara rakip taraftarların alınmaması, tribüne davul 
zurna sokulmaması, siyasi sosyal mesaj içerikli tezahürat yapılmaması ve
 pankart asılmaması gibi...</p><p>Bütün bu yasaklardan elde edilecek kazanım; yaşanan son olayların etkisi ile artan protestoları stat içine sokmamak...</p><p>Peki, bu mümkün mü?</p><p>Bütün bu yasakların ne kadar işe yaradığını ilk düdük sesinden ve başlama vuruşundan sonra hep birlikte izleyecek ve göreceğiz.</p><p>İlk ipuçlarını Emirates Kupası’nda ve FB- Sazlburg maçında Saraçoğlu’nda yaşadık.</p><p>Şike
 olayında adalete müdahale olmasaydı, görevlendirme yapılırken özerklik 
hatırda kalsaydı, bu mümkün olmazsa en azından Hz. Muhammed (s.a.v)’in “<strong>İşi ehline veriniz</strong>” buyruğu ‘<strong>ehliyet ve emniyet</strong>’ kuralı hep akılda kalsa ve uygulamada unutulmasaydı.</p><p>Yasaklama yerine adil disipliner ve kurumsal düzenlemeler yapılsa daha iyi olmaz mıydı diye de düşünmeden edemiyoruz...</p><p>Konuştuğum
 birçok kişi yaşanan şike süreci öncesi ve sonrasında alenen yapılan 
müdahaleler nedeniyle futboldan soğuduklarını, eskisi gibi ilgi 
duyamadıklarını ve ilgilenmediklerini beyan ediyor.</p><p>Son müdahalelerle işin tadı tuzu iyice kaçmaz umarım.</p><p>Dilerim ki, aklı başında insanların hızla futboldan ve spordan uzaklaşmaları ile ‘<strong>güzel oyun</strong>’ bazılarının kendi aralarında oynadığı ‘<strong>alicengiz olimpiyatları</strong>’na dönüşmez.</p><p>Esas
 tehlike şudur ki; futbol, ayak oyunlarından ibaret hâle gelirse kısa 
bir gelecekte ayak takımının avutulduğu ve uyutulduğu sadece onların 
ilgi duyduğu bir alana dönüşecektir.</p><p>Eşkıya 
dünyaya hükümdar olmadığı gibi yasaklar da yasakçılar da ilelebet 
iktidarda kalamamıştır, bunu hatırlatmakta da fayda var.</p><p>Futbolu
 kimin yöneteceğinden medyada kimin yorumlayacağına ve nasıl 
yorumlayacağına varıncaya kadar bir dizi uygulama yeterli olmamış ki 
taraftarların kim olacağı ve ne düşünüp ne söyleyebileceğine uzanan bir 
düzenlemeye başvuruluyor.</p><p>Bütün bunlar kabulüm, fakat şu soruyu sormama müsaade edin: ‘<strong>Peki, bu noktaya nasıl gelindi?</strong>’</p><p>Ve nasıl oluyor da bir taraf hep haksız bir taraf hep haklı...</p><p><strong><br/>Beşiktaş Lig’de ne yapar?</strong></p><p>Kartal gönlünden geçenleri değil bütçesi yetenleri takıma ilave etti. Kısaca, geçen <br/>yıldan miras kalan sıkıntılar artarak devam ediyor.</p><p>Beşiktaş için takıma ilave edilenlerden çok, mevcutların ve sakatlık sürecini atlatanların performansı daha belirleyici olacak.</p><p>Stat
 konusuna gelince; Beşiktaş son dönemlerde kendi stadına bile yabancı 
kalıyordu. Puan kayıpları buna şahittir. Bu nedenle bazı maçlarını 
İstanbul içinde farklı statlarda oynaması sonucu çok fazla değiştirmez.</p><p>Beşiktaş
 için önemli bir nokta da şu olacak; taraftarının içine bırakılan saatli
 bombalar patlamadan etkisiz hâle getirilemezse bizleri saha neticeleri 
yerine saha dışının daha çok meşgul edeceği bir sezon bekliyor 
diyebiliriz.</p><p><strong><br/>Ramazan Bayramı kutlu olsun</strong></p><p>Başta
 yakın coğrafyamız olmak üzere tüm dünya sıkıntılı bir süreçten geçiyor,
 bu sürecin kısa ve kazasız atlatılabilmesi için; Ramazan Bayramı’nın 
başta ülkemize, tüm dünyaya barış huzur ve refaha vesile olmasını diler,
 herkesin bayramını kutlarım...</p><p> <br/><br/><strong>nurullahozturk57@gmail.com</strong></p><p><strong>Twitter:nurullah_ozturk</strong></p><p><strong><br/></strong></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-zor-bir-sezon-olacak.htm), [web.archive.org (arşiv bağlantısı)](http://web.archive.org/web/20130904064641/http://www.taraf.com.tr:80/nurullah-ozturk/makale-zor-bir-sezon-olacak.htm)
# Dopingli insanlar ülkesi 

*Nurullah Öztürk 15.08.2013*

<div class="yazi"><p>Türkiye son dönemde başta halter, atletizm, güreş olmak üzere peş peşe doping skandalları ile çalkalanıyor.</p>
<p>Türk medyası konuyu basit bir haber gibi ele aldı.</p>
<p>Uluslararası medya hazırladıkları dosya haberlerde doping networkunun merkezi en çok doping yapılan yer olarak Türkiye’yi gösterdi. Medya bu haberleri de görmezden geldi.</p>
<p>Türkiye’yi temsilen Londra Olimpiyatları’nda yarışan sporcuların çoğunda doping tesbit edilmesi, madalya sahibi sporcularda da doping çıkması görmemiz gereken başka bir gerçeğe ışık tuttu.</p>
<p>Türkiye bütün imkân ve fırsatlarına rağmen sporda tarihinin en önemli başarısızlığı ve skandallarını bu dönem yaşamıştır.</p>
<p>Bütün bu konularda plan- proje- strateji- sonuç üretmesi gereken Spor Bakanlığı ise hiçbir dönemde bu dönemdeki kadar formalite bir bakanlık olmamıştı. </p>
<p>Gönül isterdi ki bakan ve adamlarını, Twitter’da, şike avukatlığında, mitinglerde, spor federasyonlarına seçileceklerin belirlenmesinde, metroda, ihalelerde görmek ve hatırlamak yerine başarılarını konuşuyor olsaydık...</p>
<p><b><br/>Türkiye’de doping her alanda bir yaşam biçimidir. </b></p>
<p>Evvelini ve bugününü, kabiliyet ve kapasitesini bildiğim birçok insanın aile ve çocuklarının son yıllarda değişen ve gelişen yaşam standartları, zenginliği devlet ve iktidar dopingidir.</p>
<p>Medyada tirajların çoğu yalandır. Haber ve yorumların büyük bir kısmı sahibinin ‘<b>gör ve görme</b>’ dediği içeriklerden ibarettir.</p>
<p>İstanbul takımları Anadolu takımları karşısında her zaman dopinglidir.</p>
<p>İş dünyasının çoğu devlet ve iktidarların himayesi ve ayrıcalığı ile hormonlu ve dopingle büyümüşlerdir.</p>
<p>Devletten aldıkları maaş ile Sancaktepe’de orta halli bir daire alabilecek bürokratların Boğaz’da yalıda, statta locada uçakta first class yaşamları da buna verilebilecek en güzel örnektir.</p>
<p>Bu örnekleri çoğaltabiliriz. Moralimizi bozmamak için en iyisi burada kesmek fakat bu konuları derinlikli düşünmeyi denediğimizde olan bitenin ‘<b>Gayretullah</b>’a dokunduğunu görmeden söylemeden edemiyorsunuz...</p>
<p><b><br/>Her şeyi dopingli olan bir memleketin sporcusunun da dopingli olmasından daha doğal ne olabilir.</b></p>
<p>Belki de bu yüzden olsa gerek, toplumda artık her türlü skandal normal görülmeye başlandı...</p>
<p><b><br/>MİLLİ TAKIM NE OLACAK? </b></p>
<p>Milli Takım’ın FIFA sıralamasında 58. sırada olması hiç kimseyi ilgilendirmiyor. Böyle olunca doğal olarak millet de Milli Takım ile ilgilenmiyor. </p>
<p>Son zamanlarda Milli Takım’ın maçlarına sponsor seyirciler bile gitmiyor, zaten böyle giderse sponsorlar ya bırakır ya da ücretlerde indirime gider. Bizim esas merak ettiğimiz ise bu federasyon ve Abdullah Avcı ne zaman ve nasıl gider...</p>
<p><b><br/>BEŞİKTAŞ’TA FIRTINA ÖNCESİ SESSİZLİĞİ </b></p>
<p>En zor dönemlerinden birinde çok güçlü bir yönetim ve kurullarına ihtiyaç varken belki de tarihin en kırılgan yönetimi işbaşında. </p>
<p>Sağımıza solumuz baktığımızda <b>A. Nur Çebi</b> dışında kimseyi göremiyoruz. O da her tarafa koşturmaktan yorgun durumda.</p>
<p>Beşiktaş’ta birikmiş o kadar sorun var ki; öncelikle ezeli rakiplerine göre kadro derinliği sağlanamadı. </p>
<p>Portekizliler sezon içinde daha çok sorun olacaklarının sinyallerini vermeye devam ediyor. Umarım Beşiktaş bu oyunculardan para ve verim kazanır.</p>
<p>Stat, sponsorluklar, taraftarlar, ödemeler hâsılı hemen hemen her şey yerli yerinde sorunlar olarak büyümeye devam ediyor...</p>
<p>Allah Fikret Orman ve ekibinin yardımcısı olsun.</p>
<p>Taraftarlara da; sabır, sükûnet ve sağlık dilerim...</p>
<p> <br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-dopingli-insanlar-ulkesi.htm), [web.archive.org (arşiv bağlantısı)](http://web.archive.org/web/20130817203530/http://www.taraf.com.tr:80/nurullah-ozturk/makale-dopingli-insanlar-ulkesi.htm)
# Beşiktaş siyasetler üstüdür

*Nurullah Öztürk 22.08.2013*

<div class="yazi"><p>Malum olduğu üzere içeride ve dışarıda son yaşanan hadiseler herkesin ve her şeyin düzenini ve rahatını bozdu.</p>
<p>Şimdilik rahatı bozulanların ilerleyen günlerde asabı ve işlerinin de bozulacağına dair işaretler ve sinyaller gelmeye devam ediyor.</p>
<p>Bu süreç akıl- kalp birlikteliği ile tüm ülkenin faydasına olacak şekilde neticelenir inşallah. </p>
<p>Türk toplumu rahatına düşkün bir toplumdur. Rahatının bozulmasını istemez. Onaylamadığı ve işine gelmeyen konuların değişimi ve düzeltilmesinde kendi adına başkalarının çıkıp cengâverlik yapmasını da sever.</p>
<p>İşler ciddileştiği zaman da alkışladığı ya da öne ittiği kişi ya da kurumların arkasında durmaz. </p>
<p>Son yaşanan olaylarda <b>Beşiktaş</b>’ın taraftar gruplarının en önemlilerinden biri olan muhalif ve dik duruşu ile bilinen <b>ÇARŞI</b> grubunun ön plana çıkması bu olaylara destek veren herkes tarafından alkışlandı. Olayları iktidara karşı bir komplo olarak algılayan ve öyle düşünmesi istenen kitle tarafından da adeta linç girişimi başlatıldı. Bu faaliyet hâlâ devam ediyor.</p>
<p>Bu kitle sosyal medya başta olmak üzere yazılı ve görsel medyadaki propagandistleri eliyle tüm Beşiktaş’ı Çarşı grubundan ibaret ve aynı düşüncede olduğunun kara propagandasını yaparak Beşiktaş’ı yıpratma ve karalamaya çalışmaktalar.</p>
<p>Bu arkadaşlar da biliyor ki işin gerçeği bu değil. Fakat menfaat karşılığı rehin ettikleri akıl ve ruhları uzun süre rehin kaldığı için olsa gerek demirbaşa kaydedildiklerini sanıyorlar. Bu nedenle her gösterilen hedefe patavatsızca, insafsızca saldırmayı da görev biliyorlar.</p>
<p>Türkiye’nin en ulu çınarının Çarşı’dan ibaret olmadığı da, Çarşı’nın ve de Beşiktaş taraftarının da tek tip ve aynı düşünceye mensup olmadığı da bilinmesine rağmen bu kara propaganda neden? </p>
<p>Beşiktaş Türkiye’nin siyasi ortalamasını yansıtır. Diğer takımlar da öyle. </p>
<p>Beşiktaş taraftarını pohpohlayarak kendilerinin söylemeye ve yapmaya cesaret edemediklerini Beşiktaş üzerinden söylemeye çalışanlar da, Beşiktaş’ı sadece tek bir siyasi grubun temsilcisi gibi göstermeye çalışanlar da lütfen Beşiktaş’ı rahat bırakın.</p>
<p>Daha düne kadar yalı çocuklarının oyuncağı hâline gelen ve büyük bir ekonomik depremden çıkan Beşiktaş, ikinci bir depremi kaldıramaz da zaten.</p>
<p>Beşiktaş taraftar profilini görmek isterseniz sizi tribünlere bekleriz. Orada göreceğiniz şey siyasi yelpazenin her tarafından, yedi yaşındaki rock’çı torundan 70 yaşındaki hacı dedeyi de başörtülü teyzeyi de göreceksiniz. </p>
<p>Beşiktaş tribünleri ve taraftarları arasında göremeyeceğiniz tek profil bölücüler ve bölücülüktür.</p>
<p><b><br/>Beşiktaş Türkiye’dir. Türkiye de Beşiktaş...</b></p>
<p><b><br/>MİLLİ FELAKET </b></p>
<p>Milli Takım’ın başından istenmeyen adam olarak uzaklaştırılan <b>Fatih Terim</b> nasıl oldu da bir anda kurtarıcı hâline getirildi. </p>
<p>Bu ülkenin Milli Takım tarihinin en başarılı sonucunu elde eden <b>Şenol Güneş</b>’e rağmen.</p>
<p>Bu ülke futbolunun Şenol Güneş’e özür ve vefa borcu hâlâ ödenmemişken. </p>
<p>Hadi Şenol Güneş’i unuttunuz diyelim bu ülkede bir <b>Yılmaz Vural</b> gerçeği dururken...</p>
<p>Neden mi başa döndük? </p>
<p>Çünkü...</p>
<p>Herkesin ittifak ettiği gibi Türk sporu başsız, Türk sporu aciz, Türk sporu sahipsiz.</p>
<p>Ve Türk futbolu bahtsız...</p>
<p>Yönetim kadrolarında olmaması gereken kim varsa yıllardır orada. </p>
<p>Türk futbolu temizlenmeye ve arınmaya muhtaç...</p>
<p>Türkiye topyekûn uyanmaya ve aydınlanmaya muhtaç...</p>
<p>Farkında mısınız?..</p>
<p>Bu ülkede yolsuzluklar ve yüzsüzlükler artık vakayı adiyeden bile sayılmıyor...</p>
<p>Bilmediğimiz tek şey hangi günahın kefaretini ödediğimiz...</p>
<p> <br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-besiktas-siyasetler-ustudur.htm), [web.archive.org (arşiv bağlantısı)](http://web.archive.org/web/20130824174701/http://www.taraf.com.tr:80/nurullah-ozturk/makale-besiktas-siyasetler-ustudur.htm)
# Türk futbolunun gözyaşları 

*Nurullah Öztürk 29.08.2013*

<div class="yazi"><p>Geçen hafta oynanan <b>TS</b>-<b>Rize</b> maçında <b>Volkan Şen</b>’e tribünlerde kendini bilmez taraftarlar tarafından yapılan ağır küfürler sonrasında Volkan’ın gözyaşlarını sadece bir futbolcunun gözyaşları olarak düşünürseniz hâlâ gerçeğin farkına varmamışsınız demektir.</p>
<p>Bu gözyaşları uzun yıllardan bu yana Türk futbolunda yaşanan olumsuzlukların ve dramların birikiminin dışavurumudur. Bunlar çaresizliğe düşen namuslu insanların isyan gözyaşlarıdır. </p>
<p>Türk futbolu <b>CAS</b> kararlarının açıklanması ile başka bir kategoriye dâhil oldu.</p>
<p>Ağlama nedenleri farklı olsa da ağlatan da ağlayan da birlikte gözyaşı dökmeye başladı. </p>
<p>Türk sporunda zekâ çeviklik ve ahlak iflas etti...</p>
<p><b><br/>GERÇEĞİN DIŞAVURUMU </b></p>
<p>Fenerbahçe yönetimi malum sürecin başından bu yana sorunun kaynağı olarak hep başkalarını işaret etti. Kendi kamuoyunu da buna inanmaya zorladı. Hatta bunda başarılı da oldu. Bu durum yönetime bir nebze zaman kazandırsa da CAS’tan gelen haber tüm yolların aynı noktaya çıktığının da belgesi oldu. </p>
<p>FB şike sürecinde iletişim ve PR’ın tüm yol ve yöntemlerini başarılı bir şekilde uygulasa da ‘<b>gerçek</b>’ zirveyi teslim aldı.</p>
<p>En son seçenek olan CAS da şikeyi onadığına göre tescilli bir şike ülkesiyiz artık. </p>
<p>Biz bu durumu biliyor fakat sözümüzü kimseye dinletemiyorduk. Herkes gerçeğe sağır ve kör taklidi yapıyordu. </p>
<p>Şimdi bu gerçeği yedi düvele de göstermiş olduk.</p>
<p>Bu durum başka merakları da beraberinde getirdi.</p>
<p>Öncelikle bu gerçeğe sırtını dönen hâkim irade şimdi bu tablo karşısında ne düşünüyor?</p>
<p>Tek suçu armaya gönül vermek olanlar kendilerini aldatanlara haklarını helal ediyor ve hâlâ onların peşinde mi?</p>
<p>Gerçeğin inkârı konusunda hiçbir fedakârlıktan kaçınmayan medya ve mensupları nasıl bir savunma mekanizması hazırladılar; inkâr mı, ikrar mı?</p>
<p>Şike dosyasını bertaraf etmek üzere hükümet tarafından atanan TFF yönetimi bu gerçek neticesinde misyonunu tamamlamış sayılıyor mu? </p>
<p>Gerçeğe vâkıf olduğu hâlde inkâr eden, gizleyen ve sinsi bir şekilde fırsat gözleyenler de utanıyor ve artık sahneden çekilmeyi düşünüyor mu, onlar düşünmese de bu konuda bir yaptırım geliyor mu? </p>
<p>Soru da sorun da çoğaldı, bakalım Türkiye ve futbolu arınmayı mı anırmayı mı seçecek...</p>
<p><b><br/>BEŞİKTAŞ İYİ YOLDA </b></p>
<p>Karar vermek için çok erken ancak ilk iki haftadaki görünüm bile bir değişimin habercisi.</p>
<p><b><br/>Ersan Gökhan</b>’a göre daha iyi bir performans sunmasına rağmen sol cenahta değişen bir şey yok. Sürekli geliş gidişlerde aksaklık yaşanıyor. </p>
<p><b><br/>Almeida</b> gerçeğine paralel olarak forvet hattı seke seke oynuyor. Bin bir zahmetle rakip defansa kadar taşınan toplar o bölgede hedefe ulaşmadan çok çabuk ve kolayca kayboluyor.</p>
<p>Medyanın bazı takımların PR ajansı gibi çalışmasına kulak vermeksizin sahada olup bitene göre yapılan gerçek bir değerlendirmede, muhtemel şampiyonluk adaylarının kuvvetli ve zayıf yönlerinin birbirine denk olduğu görülüyor. </p>
<p>Bu noktada Beşiktaş defans kombinasyonunun solunu tamir edip iyi bir forvet ihtiyacını zamanında temin ederse bu yıl şampiyonluğun mutlak favorisi olur.</p>
<p><b><br/>Anzhi</b> başkanının ekonomik ve siyasi nedenlerle takımı küçültmeye gitmesi sonucu takımın önemli oyuncuları tüm tekliflere açık. <b>Eto’o</b> da haber bekleyenlerden biri...</p>
<p>Bu fırsat değerlendirilebilirse forma satışlarından elde edilecek gelirler bu transferin bedelini öder; Beşiktaş da daha güçlü bir şekilde şampiyonluk şarkıları söyler.</p>
<p> <br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-turk-futbolunun-gozyaslari.htm), [web.archive.org (arşiv bağlantısı)](http://web.archive.org/web/20130901044006/http://www.taraf.com.tr:80/nurullah-ozturk/makale-turk-futbolunun-gozyaslari.htm)
# Normal olan bu

*Nurullah Öztürk 05.09.2013*

<div class="yazi"><p><b>Beşiktaş</b> bu yıl geçen yıla göre lige iyi bir başlangıç yapmakla kalmadı izlerken keyif veren görüntüsü ile de umut verdi.</p>
<p>Ezeli rakipleri GS ve FB’nin beklenenden uzak bir görüntü sunması bu tabloyu daha da anlamlı kıldı.</p>
<p>Sadece takım değil Beşiktaş taraftarı da sezona farklı bir başlangıç yaptı. </p>
<p>Türkiye’nin ölü yatırımlarına, devletin plansız ve düşüncesiz işlerine gösterilebilecek en iyi örneklerden biri olan ‘<b>Olimpiyat Stadı</b>’ Şampiyonlar Ligi finali sonrasında ilk defa Beşiktaş taraftarı tarafından şenlendirildi.</p>
<p><b><br/>Kartal Yuvası</b> tarihin en önemli satış cirolarına ulaştı.</p>
<p>Taraftarın sevgilisi hâline gelen <b>Biliç</b> ve <b>Önder Özen</b>’in katılımı ile Beşiktaş takımı taraftarı ile bir bütün oldu. Bu kaynaşma ve bütünlük de saha içi ve dışı sonuçlarına yansımaya başladı</p>
<p>Beşiktaş yönetiminin giderlerde tasarruf sağlamayı kastettiği ve bunu ‘<b>küçülme</b>’ olarak dile getirdiği bir dönemde biz de ‘<b>küçül- me</b>’ ,tasarruf tamam, ancak ‘<b>başarı ve büyüme</b>’ ile bu enkazın altından kalkılabileceğini belirttik. Çünkü giderlerinizi kontrol altına alarak iyi bir başlangıç yapmış olursunuz ancak büyük düşünmez ve büyümezseniz bir süre sonra küçülmek zorunda kalırsınız diye de uyarmıştık.</p>
<p>Stat projesinin hayata geçmesi ile bir ‘<b>şehir efsanesi</b>’ni gerçeğe dönüştürmenin gurur, mutluluk ve umudunu yaşayan <b>Fikret Orman</b> ve <b>A. Nur Çebi</b> bu gerçeğin farkına vararak yol aldılar.</p>
<p>Beşiktaş yönetimi teknik heyet ve taraftarı ile özlenen bir başlangıç yaptı.</p>
<p>Rakiplerin bu başarıyı balon olarak değerlendirmemesi için ilk hedef Bursa ve Galatasaray maçlarının kayıpsız atlatılmasıdır. </p>
<p>Bazıları için bu güzel başlangıcın fazlasıyla sürpriz olduğu aşikârdır. Beşiktaş taraftarı için de; Beşiktaş budur ve bu, olması gerekendir. </p>
<p><b><br/>OLMASI GEREKEN </b></p>
<p>Bu başarının kalıcı hâle dönüşmesi için şunların da yapılması gerekmektedir;</p>
<p>Kimse kusura bakmasın, <b>Uğur</b> ve <b>Sezer</b> transferlerinde ciddi bir katakulli olduğunu düşünüyorum. Bu transferleri yapan kim ve kimlerse bunu kamu oyuna izah etmelidir.</p>
<p>Öncelikle bu iki oyuncunun yanında <b>Gökhan</b>’ı da bonus olarak verip iyi bir sol bekin bu maçlardan önce kadroya katılması gerekmektedir.</p>
<p>Bu konuda akşama sabaha haber bekleniyor.</p>
<p><b><br/>Almeida</b> psikolojik ve fiziksel sorunlardan arınacağa benzemiyor. Bu mevkide bol alternatif olduğu gözükse de sıkıntılar bitmek bilmiyor. Bu nedenle ilerleyen dönemde sıkıntı yaşamamak için bu hatta da çözüm gerekiyor. <b>Eneramo</b>’nun takıma dönmesi ile önemli bir çare olacağını, oynarsa 10-15 gol ortalamasını tutturacağını düşünüyorum.</p>
<p>Beşiktaş savunmasına <b>Sivok</b>- <b>Escude</b> montajı oturmuş gözüküyor. Bu ikiliyi zorlu ve hızlı rakipler karşısında iyi izleyip öyle karar vermek gerekir derim.</p>
<p>Beşiktaş başarılı oldukça Olimpiyat Stadı’nın dolmaya devam edeceğinden kuşkum yok. Aksi durumda İBB maçlarından hâllice olur.</p>
<p>Henüz vakit varken çok iyi düşünülmeli, tüm sorunlar masaya yatırılmalı ve çare üretilmelidir.</p>
<p>Beşiktaş’ın iyi gidişine gıpta edip içten içe bunu nasıl durdururuz diye hesap yapanların goygoylarına da eleştirilerine de fazla kulak asmamak gerekir.</p>
<p>Beşiktaş ‘<b>zümrüt-ü anka</b>’ gibi küllerinden diriliş mesajları veriyor, taraftar üzerine düşeni yapıyor, yönetimin yapması gerekenleri de her platformda yönetime iletiyor.</p>
<p>Bu yıl güzel şeyler olmalı; olacak....</p>
<p>Beşiktaş taraftarları güzel günlere olan inancını yüreğinde hissediyor ve onu yaşıyor...</p>
<p><b><br/>NOT:</b> Türkiye her alanda tehlikeli bir ayrımcılığın içine çekilmek isteniyor. Beşiktaş taraftarlarını da bölmek için adımlar atıldığını görüyoruz.</p>
<p>Siyasete olan ilginiz siyasetçiye olan düşmanlığınız ya da hayranlığınıza sporu da alet ederek insanları spordan da soğutmayınız.</p>
<p> <br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-normal-olan-bu.htm), [web.archive.org (arşiv bağlantısı)](http://web.archive.org/web/20130907015403/http://www.taraf.com.tr:80/nurullah-ozturk/makale-normal-olan-bu.htm)
# Olimpiyat üzerinden muhasebe yapmak 

*Nurullah Öztürk 12.09.2013*

<div class="yazi"><p>Türkiye son dönemde çok önemli bir kırılma ve ayrışma yaşıyor.</p>
<p>Sevinçte ve hüzünde kenetlenmesi ile dünyaya örnek olan bir toplum bugünlerde havadan sudan, çoğu da gerçeklikten uzak bahanelerle düşmanlık büyütüyor.</p>
<p>Karar vericiler, çözüm bulma makamındakiler farkına varmakta geç kalır ya da hiçbir şey yokmuş gibi seyre dalarsa bilinen şu ki; Türkiye çığırından çıkmak üzere...</p>
<p>Yaşanan her olaydan sen- ben kavgası çıkartmakta üstümüze kimse yok.</p>
<p>Son münakaşa konusu Olimpiyatlar oldu.</p>
<p>Ülke insanı her geçen gün gerçekle arasına duvar örüyor. Sanal dünyasında yaşadıklarını başkalarının sanal dünyasına transfer ederek ‘<b>yalandan gerçek</b>’ üretmeye çalışıyor.</p>
<p>Son günlerde Olimpiyatlar’ı kaybetmememizin nedenleri üzerine medyada yazı yazmayan kimse kalmadı.</p>
<p>Tüm söylemlerde kaybetme nedenlerinin ortak noktası olarak; Gezi, Suriye, iktidar, İslamofobi, şike, doping, ulaşım, vb. konular ön plana çıktı</p>
<p>Bu konuda yetkilendirilen kişilere sorsaydınız eminim ki onlar da suçu başkalarına yıkacaklardır.</p>
<p>Bu konuda herkes eteğindeki taşları döktüğüne göre konuşulmayan şu konulara da bir göz atsak nasıl olur acaba...</p>
<p>Komite oylama öncesi ‘<b>kazanmak</b>’, sonrasında ‘<b>kaybetmek</b>’ üzerine bir think-thank yaptı mı, konu ile ilgili bir SWOT çalışması var mı ? Hangi sonuçlara ulaştı ve bundan sonrası için nasıl bir yol haritası öneriliyor?</p>
<p>Örneğin doping konusundaki sıfır toleransın altı çizilirken şike konusunda neden tek bir kelam edilmedi. Hâlbuki komite şike ve dopingi aynı kategori içerisinde ele alıyor. Nitekim Japon heyet başkanı daha konuşmasının başında “<b><i>Benim ülkemin tarihinde doping ve şike olayı olmamıştır</i></b>” diyerek konuya dikkat çekmekle kalmadı, rakibinin kim olduğunun analizini de iyi çalışmış olduğunu göstermiş oldu.</p>
<p>Herkes birilerini memnun etme sevdasına dalıp asıl yapması gerekeni ıskalayınca bugün Olimpiyat’ta yarın UEFA veya başka bir yerde alacağımız netice aynı olacaktır.</p>
<p><b><br/>OLİMPİYAT NOTLARI </b></p>
<p>Oylamadan kısa süre önce IOC, 14 kriter üzerinden yapılan ara değerlendirme notlarını yayınladı.</p>
<p>Değerlendirme notlarının sonuçlarının ortalamasına göre sıralama; Tokyo 7,5, İstanbul 7, Madrid 6,5 puan olarak gözüküyordu.</p>
<p><b><br/>IOC’NİN 14 DEĞERLENDİRME KRİTERİ</b></p>
<p>“<b>Oyunların genel konsepti ve tesisler, olimpiyat köyü, uluslararası yayın ve ana basın merkezi, spor tecrübesi, çevre ve meteoroloji, konaklama, ulaşım, tıbbi hizmetler ve doping kontrolü, emniyet ve güvenlik, telekomünikasyon, enerji, yasal düzenleme, gümrük ve vize işlemi, hükümet ve halk desteği, finans ve pazarlama.</b>” </p>
<p>Bu kriterlerin 10 tanesinde <b>Tokyo</b> en yüksek notlara sahip olurken İstanbul sadece “<b>yasal düzenleme, gümrük, vize işlemi ile hükümet ve halk desteği</b>” kriterlerinde yüksek not almış durumdaydı.</p>
<p>İstanbul 10 kriterde düşük not alırken Tokyo sadece “<b>enerji, hükümet ve halk desteği</b>” noktasında ortalamanın altında.</p>
<p>İşin en can alıcı noktası; bu değerlendirme ‘<b>Gezi</b>’den önce yapılmış. </p>
<p>Bu nedenle bu ve buna benzer konularda negatif ve pozitif düşünce beyan edenlerin tamamına yakınını propaganda faaliyeti olarak okuyabilirsiniz </p>
<p>Türkiye’de çok okunmanın ve konuşulmanın yolu bu ama bu yol doğru ve dürüstlüğün yolu değil.</p>
<p>Olimpiyat ruhu ölmüş bir toplumun negatif enerjisinin başkalarını da etkilememesi mümkün mü?</p>
<p><b><br/>Kaybetmenin ve kazanmanın sebep- sonuç ilişkilerini doğru ve derinlikli analiz etmezseniz; hep kaybedeceksiniz... hep birlikte kaybetmeye devam edeceğiz...</b></p>
<p>Bu arada beş adayı geride bırakarak IOC’nin yeni başkanı seçilen Alman <b>Thomas Bach</b>’ın seçim sloganı “<b>Farklılıkları Birleştirmek</b>”...</p>
<p>Thomas Bach’a seçim kazandıran sloganın bugünlerde Türkiye’ye de iyi geleceğini düşünüyorum...</p>
<p><br/> <b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-olimpiyat-uzerinden-muhasebe-yapmak.htm), [web.archive.org (arşiv bağlantısı)](http://web.archive.org/web/20130913221941/http://www.taraf.com.tr:80/nurullah-ozturk/makale-olimpiyat-uzerinden-muhasebe-yapmak.htm)
# Oyun içinde ‘oyun’ var

*Nurullah Öztürk 26.09.2013*

<div class="yazi"><p>Türkiye 12 Eylül’e giden süreçte yaşanan ayrışmadan daha büyük bir kırılma yaşıyor. </p>
<p>Sağ- sol, Sünni- Alevi, Kürt- Türk gibi dominant kavramlar üzerinden yapılan toplumsal ayrışmada bu defa rol futbolun...</p>
<p>Toplum mühendisleri Türkiye’yi bu defa da futbol üzerinden kuşatmaya ve kilitlemeye çalışıyor. </p>
<p>Çünkü, her ne kadar gördüğü ilgi ve alakanın yüzde biri kadar bile global başarısı olmasa da bu ülkede futbol çok seviliyor.</p>
<p>Mühendisler bu sevgi üzerinden ‘<b>fitne, fesat, ayrışma ve bölünme</b>’ çalışmalarını yürütürken, bazı yetkili ve etkili kişiler de bilerek ya da bilmeyerek bu oyuna destek sağlıyor. </p>
<p><b><br/>ÖNEMLİ BİR AYRINTI</b></p>
<p>Yıllar önce iş gezisi için İran’a gitmiştik. Ziyaretimizin ikinci günü İran’ın BAE ile maçı vardı. Büyükelçilik yetkilileri bizi arayarak “<b>Bugün maç var otelinize erken dönün</b>” diye uyardı. </p>
<p>Ben de “<b>Zaten İran BAE’yi yener, neden olay çıksın ki</b>” dedim.</p>
<p>Büyükelçilik yetkilisi de “<b>Burada toplumun biraraya geldiği her olay bir kalkışma provasıdır, dikkatli olun</b>” dedi.</p>
<p>Maçı İran 3-1 kazandı. Maçtan sonra tüm Tahran sokakları bir anda savaş alanına döndü. Polis ve muhafızlar olayları yatıştırmak için neredeyse sıkıyönetim ilan etti. İran’da maçların çoğu seyircisiz tribünlere oynanmakta, o gün bugündür de yeni bir başarı da yıldız da yetişmemektedir.</p>
<p>Oyun şimdi de Türkiye’de sahnede...</p>
<p>Futbol dünyası adaletsizliğin, hak ve hukukun en çok gasp edildiği alanlardan biri. Maalesef en büyük mağduru da Beşiktaş.</p>
<p>Bu durum toplum mühendislerinin işini kolaylaştırmaktadır.</p>
<p><b><br/>OLİMPİYAT’TA NELER OLDU?</b></p>
<p>Uzun uzun konuşup yazmaya gerek yok;</p>
<p>Size, <b>Mutlu Çelik</b>, <b>Cem Papila</b> zincirine eklen son halka <b>Fırat Aydınus</b> dersem, tv ve gazete köşelerinde vicdanı ve kalemi rehin ya da satılık manipülasyonculara rağmen gerçeği ıskalamamış olursunuz.</p>
<p>Evet, bir provokasyon vardı! </p>
<p>Ben de siz de gördünüz. </p>
<p>Bazıları görmezden geldi, bazıları zaten bakarkör, göremezdi...</p>
<p>Olanlara <b>Fernandes</b> bile isyan etti. Seyirciyi de futbolcuyu da provoke eden sahanın düdüğü F. Aydınus’tu.</p>
<p>Sahaya girenlerin dışarıda bir azmettiricisi varsa  ki, şüphesiz var , içerideki azmettirici de hakem ve ona o görevi verenlerdi. </p>
<p>Olaylara çözüm arayanlara ilk ve tek önerim; ‘<b>adaleti sağlayınız</b>’ böylece sorunun yüzde yetmiş beşini çözmüş olursunuz.</p>
<p><b><br/>Marcus Merck</b> maç içinde hakemin yaptığı sekiz büyük yanlışın(!) yedisinin Beşiktaş aleyhine olduğunun altını çizdi. Futbol oynayanların diğerlerine göre hemen fark ettiği ince bir işçilik vardı sahada.</p>
<p>Beşiktaş ne zaman doğru düzgün yol yürümeye başlasa, düzenin egemenleri ve temsilcileri tarafından yollarına mayın döşeniyor.</p>
<p>Beşiktaş’ı Olimpiyat’ta rakipleri değil, hakem durdurabilirdi. Öyle de oldu...</p>
<p><b><br/>BEŞİKTAŞ SİYASET ÜSTÜDÜR</b></p>
<p>Tüm futbol takımlarında olduğu gibi Beşiktaş’ta da her gelir grubu ve görüşten insan var.</p>
<p>Hiçbir takım herhangi bir siyasi grubun tekelinde olamaz, olmamalıdır.</p>
<p>Bazı marjinal grupların kendi heva ve heveslerini yerine getirmek için Beşiktaş’ı kalkan olarak kullanmalarına aklıselim sahibi Beşiktaşlılar engel olmalıdır. Futbol sahaları miting alanı değildir.</p>
<p>Beşiktaş bir çarşıdan, şehirden ülkeden ibaret değildir. Beşiktaş bir dünyadır ve o dünyada herkese yer vardır.</p>
<p>Beşiktaş’ın arkasına saklanarak etrafa çemkiren korkaklar ne Beşiktaş’ın ne de kendilerinin dostudur.</p>
<p> <br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-oyun-icinde-oyun-var.htm), [web.archive.org (arşiv bağlantısı)](http://web.archive.org/web/20130928060246/http://www.taraf.com.tr:80/nurullah-ozturk/makale-oyun-icinde-oyun-var.htm)
# Bu ayıp size yeter 

*Nurullah Öztürk 03.10.2013*

<div class="yazi"><p>Sözkonusu olan takım GS ise saha içi ve saha dışı tüm olasılıkların olabilirlik düzeyinin yüksekliğini biliyorduk.</p>
<p>Hatta, kurumun adını tarihe altın harflerle yazdıran kişilerin çok basit ve sudan sebeplerle nasıl koparıldığına ve kapıya konulduğuna da çok tanık olduk. </p>
<p>Örneğin daha önce <b>Hamza Hamzaoğlu</b> dinî inançları gereği çok sevdiği formasından koparıldı. Ardından <b>Hakan Ünsal</b>; hatta <b>Ribery</b> sırf dinî inançları güçlü diye bir anlamda ‘<b>giderse gitsin</b>’ denerek gereken yükümlülükler yerine getirilmedi ve gidişine zemin hazırlandı.</p>
<p>Türk futbol tarihinde kırılmamış rekor bırakmayan, kırdığı rekorlar belki çeyrek asır belki de yarım asır sonra egale edilebilecek olan <b>Hakan Şükür</b> örneği de hafızalarımızda tazeliğini koruyor.</p>
<p>Bu ve buna benzer onlarca örneğin yaşandığı kurumsal(!) bir kurum GS.</p>
<p>İşin bir de yönetici boyutu var: Bugüne kadar kurum için hiçbir fedakârlıktan kaçınmayan <b>A. Albayrak</b>’a yapılanlar unutulmayacak.</p>
<p>Stadın yapımında çok büyük emeği olan <b>Adnan Polat</b> ve <b>Işın Çelebi</b>’ye reva görülenler de.</p>
<p>Bunların da ötesinde devletin bütün imkânlarını seferber ederek stadın yapılmasında irade ve kararlılığını ortaya koyan Sn. <b>Başbakan</b>’a stadın açılışında yapılanlar; bütün bunlar Türk spor tarihinin ‘<b>vefasızlık anıtları</b>’ olarak tarihteki yerlerini çoktan almıştı zaten... </p>
<p>Fakat son yaşanan ve <b>FATİH TERİM</b>’e yapılanlar, olayın boyutlarını bu gezegenden alıp bambaşka bir gezegene taşıdı.</p>
<p>65 yaşından sonra kulübe üye olan, sahipleri dışında doğru düzgün adını hiç kimselerin duymadığı ve bilmediği bir adam bir anda bütün bu yaşananlara şapka çıkartılacak büyük bir eyleme imza attı. </p>
<p>Kendisini o koltukta tutan, seçim kazandıran, daha ötesi varlığını borçlu olduğu adam gibi adam <b>Fatih Terim</b>’e öyle oyunlar oynamaya kalktı, öyle dolaplar çevirdi ki, olan biten karşısında taraflı tarafsız herkesin başı döndü.</p>
<p><b><br/>Aysal</b>’ın şampiyonluk sonrası erken seçime gidip büyük biraderlerinin tavsiyesi ile oluşturduğu yönetim kurulu, dikensiz gül bahçesi arayışlarının bir tezahürüydü aslında.</p>
<p>Bu tarz bir anlayışın adına kurumsallaşma arayışları derseniz, size gülmekle kalmayıp bir de alay ederlerdi...</p>
<p>Öyle de oldu...</p>
<p><b><br/>Fatih Terim</b> de <b>Hakan Şükür</b> de bu ülkenin futbol tarihinin platin isimleridir. Bu dünya var oldukça isimleri hep anılacaktır.</p>
<p><b><br/>Ünal Aysal</b>’ın ismi ve resmi ise sadece GS başkanları listesinde, duvarında, bir de locasında asılı kalacaktır.</p>
<p>Sn. Aysal ve cemaatinin de çok iyi bildiği, hep gözardı ettiği gerçek; halkın kalbine yazılanları sadece Allah oradan söküp çıkartabilir. O’nun dışında hiç kimse onları o yüce makamdan kaldıramaz. Çünkü kim olursan ol, kader yazmaya muktedir değilsin...</p>
<p>Siz ve adamlarınız bir kez daha halkın nezdinde nefretin doruklarına çıkarken Fatih Terim de Hakan Şükür de duruşu ve kimliği ile daha da ölümsüzleşti ve büyüdü...</p>
<p><b><br/>BEŞİKTAŞ’A NE OLDU? </b></p>
<p>İlk dört haftada oynadığı futbol ile futbolseverlerin gözünde ve gönlünde ayrıcalıklı bir konuma oturan Kartal rakiplerine de gözdağı vermeye başlamıştı.</p>
<p>Tam da bu noktada çok yabancısı olmadığımız bir operasyon ile takımın gecesi gündüzüne karıştırıldı. </p>
<p>Antalya deplasmanında takım geçen yılki fabrika ayarlarına geri döndü.</p>
<p>Beşiktaş tarihinde evlatlarının çalıştırdıkları takımlarla oynadığı kritik maçlarda yaşadığı hüsranlar biliniyor. </p>
<p>Antalya’dan sonra sırasıyla Eskişehir ve Rize var. Birilerinin teknik ekibe bu önemli ayrıntıyı anlatmasında fayda var...</p>
<p><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-bu-ayip-size-yeter.htm), [web.archive.org (arşiv bağlantısı)](http://web.archive.org/web/20131005060704/http://www.taraf.com.tr:80/nurullah-ozturk/makale-bu-ayip-size-yeter.htm)
# Tükeniş

*Nurullah Öztürk 17.10.2013*

<div class="yazi"><p>Türkiye tüm potansiyeline ve mal varlığına karşın birçok alanda ‘<b>varlık içinde yokluk</b>’ yaşıyor. Bazı alanlarda yokluk sınırı da aşılarak sefalet sınırına varıldı.</p>
<p>Kısa sürede sonuç alındığı için spordaki sefalet ve tükeniş diğer alanlara göre çıplak gözle de anlaşılabiliyor.</p>
<p>Cumhuriyet’in ilk yıllarında kısıtlı imkânların çok küçük bir grubun elinde olması nedeniyle ülke her türlü başarının uzağındaydı. Zamanın ruhuna göre bu durum biraz da kanıksanmıştı.</p>
<p>Gelişen ve değişen şartlar içerisinde sermaye ve imkânlar genişleyince başarı da gelişmeye başladı. Toplum ‘<b>fasit daire aşıldı</b>’ hissine kapılmaya kendine güvenmeye ve daha büyük hedefler belirlemeye başladı...</p>
<p>Yaşanan fiili durum sonucu bunun bir yanılsama olduğu anlaşıldı...</p>
<p>Tek kanatla uçuş mümkün olmadığı gibi tek kişi ile ya da münhasır bir alanda gelişim de mümkün değildir.</p>
<p>Bir toplum ya da ülkede gelişim ve değişimin kalıcı ve gerçek olup olmadığını anlamanın kuralı çok yalındır: O ülkede sanat, spor, siyaset, ekonomi, kültür hâsılı medeniyet araç gereçlerinin tamamında bir gelişim, büyüme, markalaşma ve uluslararası bir boyuta geçiş sağlanmışsa kalıcı ve gerçek bir büyüklükten söz edilebilir.</p>
<p>Gelişim ve değişim bütünsellik arz eder ve o toplumun tüm bireylerinin hissediş ve ortak paydası ile oluşur...</p>
<p>Eğer bir toplumda imkânların artmasına rağmen insanları ve kurumları arasından hâlâ uluslararası markalar çıkamıyorsa orada son derece yanlış ve hastalıklı bir yapı var demektir.</p>
<p>Türk sporunun son dönemde yaşadığı hastalığın adını ‘<b>tükeniş sendromu</b>’ olarak ifade edebiliriz.</p>
<p><b><br/>BU HÂL NE HÂL...</b></p>
<p>Türk futbolu 1990’lı yılların sonunda Piontek’in aktardığı bilgi birikimi ile 2000’li yılların başında dünya üçüncülüğüne kadar yükselen bir grafik çizdi. Bu başarı ‘<b>hoyrat ve savurganca</b>’ kullanıldı.</p>
<p>Bilginin derinliğine ve devamlılığına itibar edilmedi. Birikime bakan eden olmadı, birikim de bitti...</p>
<p>Dünya klasmanının ilk onundan son onuna demir attık.</p>
<p>Türkiye’de futbol da tükendi, biz de tükendik...</p>
<p>Normal koşullar altında bir toplum zaman yolculuğunda biriktirdiklerini kendisinden sonraki nesillere miras olarak aktarır. Bu bir sonraki neslin işini kolaylaştırır ya da zorlaştırır.</p>
<p>Zamanda yolculuğumuzu ‘<b>kurumsallaştırılmış bir başarısızlık, istisna kılınan başarı</b>’ ile sürdürüyoruz.</p>
<p>İnsan faktörünü, ‘<b>ehliyet ve emniyet</b>’i inkâr ettik, yeterli ve yetenekli insanların çok zor işlerin üstesinden başkalarına göre kolayca gelmesini; işin kolay olduğuna yorumladık.</p>
<p>Ya da, yeterli ve yetenekli insanların elini kolunu bağlayarak adeta, ‘<b>yap bakalım görelim</b>’ dedik....</p>
<p>Yapılan, yapılmayan doğru ve yanlışların toplamı ile Hollanda dışında çok zayıf takımların olduğu bir grupta dördüncülükle yetindik.</p>
<p>Türk sporu ve futbolunun dümenini beşinci sınıf insanlara emanet ettik.</p>
<p>Bize bırakılan mirası tüketerek büyüdüğümüzü, geliştiğimizi düşündük. Birlik ve beraberlik ‘<b>ortak vizyon</b>’ ve adanmışlık olmadan da olabileceğini zannettik.</p>
<p>Doğrudan, adaletten, hak ve haklıdan yana değil güçlüden yana olduk.</p>
<p>Sonuç olarak bu tükenişin mimarları kendilerini de bizi de tükettiler...</p>
<p>Kuşluk vakti tüm bilgi birikimimizle yeniden yollara düşmenin; düşünmenin ve küllerinden yeniden doğmanın yeni bir dünya inşa etmenin vaktidir...</p>
<p>*</p>
<p><b><br/>NOT:</b> Var olmasını arzu ettiğimiz İslam Dünyası’nın bayramın ruhuna uygun birlik ve beraberlik içinde bayramlar kutlaması duası ile Kurban Bayramı’nı kutlarım.</p>
<p>Beşiktaş Başkanı Sayın <b>Fikret Orman</b>’a başsağlığı diler, kalanlara sağlık ve uzun ömürler dilerim...</p>
<p> <br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20131017150558/http://taraf.com.tr/nurullah-ozturk/makale-tukenis.htm)
# Futbolda ‘devrim’ yapanlar

*Nurullah Öztürk 24.10.2013*

<div class="yazi"><p>Devrim zorlu ve zorunlu bir yolculuktur. </p>
<p>Çaresizlik karşısında çare arayışı, bazen de eski güzel günlere dönüş özlemi yola düşürür insanı. </p>
<p>Yolculuk ne kadar zor ve zorunlu ise yolun sonunda elde edilen sonuç da o kadar akılda kalıcı olur.</p>
<p>Futbol tarihi içerisinde efsaneleşmiş bazı ülke takımları zaman yolculuğunda yorgun düşünce, elden ayaktan da düşmeye başladıklarında yeniden dirilmek için çare aramaya başladılar. </p>
<p>Bu arayışlar sonucunda yeniden dirilen büyüyen ve büyüleyen birçok takım var.</p>
<p>Herkesin kriz nedenleri farklı farklı olsa da çözüm yolculuğu birbirine benzerlikler taşımaktadır.</p>
<p>Daha önce <b>Barcelona</b>, <b>Dortmund</b>, <b>Juventus</b> gibi futbol takımlarının ‘<b>yeniden yapılanma ve futbol devrimi</b>’ hakkında yazdığım yazıları hatırlayanlar vardır.</p>
<p>Özetle, bu takımlar tam anlamı ile bir dibe vuruş yaşadıktan sonra ‘<b>akıl, bilim ve âkil insanlar</b>’ vasıtasıyla tekrar zirvenin yolunu tuttular.</p>
<p>Son olarak ülke bazında <b>BELÇİKA</b> incelenmesi ve model alınması gereken başarılı bir örnek olarak herkese ilham ve ders veriyor.</p>
<p>11 milyon nüfuslu Belçika, altın kuşağı <b>J. Marie Pfaff</b>, <b>Gerets</b>, <b>Van der Elst</b>, <b>Scifo</b>, <b>Ceulemans</b> ile yakaladığı 1980 Avrupa ikinciliği, 1986 dünya dördüncülüğünden sonra müthiş bir düşüş yaşadı.</p>
<p>Bu düşüşe son vermek isteyen Belçika, âkil adamları eliyle ciddi bir yapılanmaya gitti.</p>
<p>Dünya üzerinde başarılı olmuş modellere göz atıldı. <b>Hollanda</b>, <b>Fransa</b> ve <b>Almanya</b>’nın etnik kökenli başarılı oyuncuların kendi milli takımlarına kazandırılması konusunda yaptıkları çalışma modellendi.</p>
<p>Futbol altyapısı gözden geçirildi. Belçika Futbol Birliği eski direktörü <b>Michel Sablon</b> daha etkili olmak ve doğru yöntemi bulmak için uzmanları devreye soktuklarını belirtiyor.</p>
<p>Sablon, okullar ve kulüplerle işbirliğine gittiklerini, oyunun tamamını analiz ederek tüm oyuncuların oyuna katılımını sağlamaya çalıştıklarını, özellikle arka ve orta alandaki tüm oyuncuların oyuna katılımını sağlamayı, oyun içinde taktik geliştirilmesini sağladıklarını bütün bu yapılanmanın on yıllarını aldığını ancak gençlerin artık doğru yolda ilerlediklerinin altını çiziyor.</p>
<p>Kurumsallaşma çalışmaları sonunda Belçika 2014 Dünya Kupası vizesini zorlanmadan aldı. FIFA ekim ayı dünya sıralamasında da altıncı durumda.</p>
<p>Bu jenerasyonun önemli isimlerinden bazıları; Manchester City kaptanı <b>Vincent Kompany</b>, Tottenham’ın tecrübeli oyuncusu <b>Werthongen</b>, Everton’da <b>Lukaku</b>, Premier Lig’in en iyi genç oyuncusu seçilen <b>Hazard</b>, Arsenal kaptanı <b>Vermaelen</b>, M.United’in orta sahadaki beyni <b>Fellaini</b> ve Astonwilla’nın genç golcüsü <b>Benteke</b>, Tottenham’da <b>Mousa Dembele</b> ve <b>Nacer Chadili</b>, Zenit’te <b>Axel Witsel</b> ve Porto’da <b>Defour</b> ile Napoli’de <b>Mertens</b>’in yanı sıra Chelsea’da <b>De Bruyne</b>.</p>
<p>Belçika doğru yapılanmanın karşılığını muazzam bir jenerasyon yakalayarak elde etti. Bundan sonrası biraz da teknik direktör <b>Wilmots</b>’un becerisine kalıyor. Bu ekip daha şimdiden Dünya Kupası’nın beş favorisinden biri olarak gösteriliyor.</p>
<p>Aynı süreçte Türkiye’de olan bitene baktığımızda; şike, yolsuzluk, haksızlık konularında ciddi bir kurumsallaşma ve başarı(!) yakalandı. Bu başarı Türkiye’yi FIFA sıralamasında ilk 10’dan son 10’un arasına soktu.</p>
<p>Milli Takım ve Milli Takım performansı sorulan Nuri Şahin de, Dortmund’da gösterdiği performansı burada gösterememekten şikâyetçi olurken Türkiye’nin daha fazla vakit kaybetmeden Belçika, Almanya gibi yeniden yapılanması gerektiğinin altını çizdi.</p>
<p>Son olarak; rahmetli <b>Hasan Doğan</b> vaktiyle ‘<b>Türkiye’nin futbol kapasitesi ve yeniden yapılanması</b>’ ile ilgili çok güzel bir çalışma hazırlatmıştı. TFF’nin bu çalışmadan haberi var mı ve bu çalışma ne oldu?</p>
<p> <br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-futbolda-devrim-yapanlar.htm), [web.archive.org (arşiv bağlantısı)](http://web.archive.org/web/20131025212124/http://www.taraf.com.tr:80/nurullah-ozturk/makale-futbolda-devrim-yapanlar.htm)
# Spor kulüplerinin kongreleri

*Nurullah Öztürk 07.11.2013*

<div class="yazi"><p>Çeşitli vesilelerle spor kulüplerinin kongrelerine tanıklığım oldu. En son yapılan <b>Beşiktaş</b> kongresiyle ilgili gözlemlerimin bir kısmını sizlerle paylaşmıştım.</p>
<p><b><br/>Fenerbahçe</b>’nin kongresine de basının yansıttığı kadar tanık olduk.</p>
<p>Her iki kongre de Türkiye’de kurulu düzenin işleyiş şekli ile ilgili önemli bilgi belge ve dersler içeriyordu.</p>
<p>Demokrasinin en önemli unsuru olan ‘<b>seçme ve seçilme</b>’ aşamalarının nasıl birer formaliteye dönüştürüldüğü; kurumsallaşması ve sağlam bir temele oturması için çaba gösterdiğimiz demokrasinin, yönetim erkini ele geçirenler tarafından oturmaya değil diz çöktürülmeye zorlanarak teslim alındığına da şahitlik ettik.</p>
<p>Spor kulüpleri, STK’lar, iş âleminin oda ve dernekleri başta olmak üzere hemen hemen her yerde bu tarz-ı demokrasi hâkimdi. </p>
<p>Muasır ve ileri demokrasi uygulamasının nasıl olacağına ilişkin emareleri Fenerbahçe’nin 3 Kasım’daki kongresinde gördük .</p>
<p>Çok değil bundan 10- 15 yıl önce Türk toplumunda hırsızlık, yolsuzluk, gasp, şike vs. suçları işleyenlere iyi gözle bakılmaz, bu kişiler de toplum içine çıkmaya ve toplumsal roller üstlenmeye çekinirlerdi.</p>
<p>Devran değişti; birçok adımını atlayarak son ayağına vardığımız ileri demokraside bu tür yüz kızartıcı eylemler artık itibar vesilesi olarak görülmekte, plaket verilmekte ve başkanlıkla onurlandırılmaktadır...</p>
<p>Hafta sonu işte böyle bir kongre sürecine tanıklık ettik...</p>
<p>Dürüst insanlar hiçbir dönemde bu kadar yalnızlığa ve kimsesizliğe terk edilmediği gibi iş bilmez ve cüzamlı muamelesi de görmemişti.</p>
<p><b><br/>BEŞİKTAŞ NEDEN DURDU?</b></p>
<p>Beşiktaş fırtına gibi bir başlangıç yaptığı ligde taraftar rekoru kırdığı ve iyi oynadığı bir maçta, önce hakem sonra saha provokatörleri vasıtasıyla gaspa uğradı. </p>
<p>TFF boş durmadı, üstüne bir ceza da o koydu. Bu durum tüm camia ve takım üzerinde beklenen etkiyi (!) gösterdi.</p>
<p>Beşiktaş o günden sonra çıktığı altı maçta ancak altı puan toplayabildi.</p>
<p>Fakat bu durum yaşanmasaydı belki bu kadar ağır değil ama yine de benzer bir yavaşlama yaşanacaktı. </p>
<p>Neden?</p>
<p>Takımın en önemli oyuncularından olan <b>Fernandes</b> devam sorunu olan takımın hedeflerinden ayrı kendi kafasına göre oynayan ve yaşayan biri.</p>
<p><b><br/>Gökhan</b> ve <b>Olcay</b>’ı da onunla aynı yere koyun. </p>
<p>Defans geçen yıl yolgeçen hanıydı. Bu sene gelen geçene kimlik sorulmakla birlikte yine de isteyen istediğini alıyor.</p>
<p>Takımın orta saha yükü <b>Veli</b>’nin omuzlarında. <b>Atiba</b> da oyunda yoksa takım sıradanlaşıyor.</p>
<p>Forvette <b>Almeida</b>’nın performansı oynayanı da seyredeni de kahrediyor. <b>Mustafa</b> ve <b>Eneramo</b>’nın yokluğu zaten kanıksanmış durumda.</p>
<p>Yönetim <b>Ronaldinho</b> gibi olması çok düşük ihtimallerle vakit kaybetmek yerine bu sorunlara çözüm bulamazsa Beşiktaş bu yıl erkenden şampiyonluk hedefinin uzağına düşebilir. </p>
<p>Bu yıl ligin <b>Fenerbahçe</b>’ye göre kurgulanmış olduğunu belirtmek ne abartı ne de kehanet. Kazanacak performansın uzağında olsalar dahi bir şekilde kazanıyorlar.</p>
<p><b><br/>Beşiktaş</b> her daim bu tür oyun kurgularının dışında fakat hep bu oyunlara maruz kalan bir kurum olarak iç ve dış sorunlarının üstesinden gelmek durumunda.</p>
<p>Beşiktaş’ı kapıda bekleyen bir büyük risk de eldeki tüm finansal imkânların kullanılmış olmasına rağmen bir türlü aşağı çekilemeyen borç stoku ve tükenmeye yüz tutan kaynak sorunu.</p>
<p>Beşiktaş taraftarı kendi içine sızan provokatörleri açığa çıkartarak sadece ve sadece takıma katkı yapmaya odaklanmalıdır. Aksi takdirde takım taraftardan taraftar takımdan mahrum kalmaya devam edecektir.</p>
<p><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-spor-kuluplerinin-kongreleri.htm), [web.archive.org (arşiv bağlantısı)](http://web.archive.org/web/20131119012207/http://www.taraf.com.tr:80/nurullah-ozturk/makale-spor-kuluplerinin-kongreleri.htm)
# Beşiktaş’ın açmazları

*Nurullah Öztürk 14.11.2013*

<div class="yazi"><p>Yazının başlığındaki ‘<b>açmaz</b>’ kelimesinin anlamı bile tek başına açmazların neler olduğunu anlatmaya yetip artıyor...</p>
<p>O hâlde açmaz ne?..</p>
<p><b><br/>Açmaz</b>: “<b>Satranç oyununda şahı koruyan taşlardan birinin yerinden oynatılmaması durumu.</b>” </p>
<p>İşte Beşiktaş’ın açmazı tam da budur...</p>
<p><b><br/>F.Orman</b> yönetiminin enkazın müsebbibi olmuş, az ya da çok bu duruma katkı vermiş kişi ya da kişilerle yola devam etmemesi gerekir/di.</p>
<p>Kurumsallaşma aynı zamanda yenilenme, arınma ve yeni bir başlangıç yapma faaliyeti değil midir?</p>
<p>‘<b>Ehliyet ve emniyet</b>’ sorunu yaşayan kişilerle içine düştüğünüz fasit dairenin dışına çıkamayacağınız gibi topluma verdiğiniz sözler nedeniyle ‘<b>yalancı</b>’, kendiniz ve ekibiniz ile birlikte de ‘<b>başarısız</b>’ konumuna düşersiniz...</p>
<p>Başkan <b>Fikret Orman</b> ilk dönem görev aldığında beklenti düzeyi düşüktü. İkinci defa seçildiğinde kamuoyunun başarı beklentisi de, atılması gereken adımlar konusunda icraat beklentisi de arttı.</p>
<p>Bu beklentilerin ilk sırasında şampiyonluk, devamında Beşiktaş’ın kurumsallaşması, stat, hesapların netleştirilmesi, ve diğer vaatlerin yerine getirilmesi geliyor.</p>
<p>Bütün bu işlerin yapılabilmesi için özellikle de ‘<b>kurumsallaşma</b>’ noktasında ilk icraat, kurumu bu noktaya taşıyan, kambur oluşturan, kulüp içinde her biri birer ‘<b>Truva atı</b>’na dönüşmüş kişilerle vedalaşmak lazım gelirken hâlâ hiçbir adım atılmaması Beşiktaş için de, başkan ve ekibi için de kayıptır.</p>
<p>Nitekim son yaşanan ‘<b>Kartal Yuvası</b>’ hırsızlığı gibi nice hırsızlıklar yaşandı, yaşanmaya da devam etmektedir.</p>
<p>Bir kurumun mahvolmasına, içeriden ve dışarıdan yapılan düşmanlık ve kötülüklerin toplamı sebep olur.</p>
<p>Beşiktaş içindeki piyonların ‘<b>Şah</b>’ı ne Beşiktaş ne de Fikret Orman’dır. Onların şahı menfaat ve kendilerini oraya yerleştirenler, orada kalmasını sağlayandır.</p>
<p>Bir diğer önemli nokta da; <b>Beşiktaş’ın mevcut profesyonel kadro yapısı</b>dır.</p>
<p>Beşiktaş kadrosunda çalışacak kişilerde aranacak ilk üç şart; ‘<b>ehliyet, emniyet ve Beşiktaşlı olmak</b>’ olmalıdır.</p>
<p>Şu an Beşiktaş’ın idari kadrolarında çalışanların önemli bir kısmı bu üç şartı da taşımamaktadır.</p>
<p>‘<b>Ehliyet, emniyet ve Beşiktaşlı olmak</b>’ kriterlerinin gözardı edilmesinin iki nedeni ise; önceki yönetimin adamlarının devam zorunluluğu!, yeni alınanlarda da ‘<b>hısım akraba</b>’ zorunluluğudur!..</p>
<p>Sayın Başkan, özellikle de bu konulardaki hassasiyetini bildiğim <b>A.Nur Çebi</b> Bey bu soruna çözüm bulmazsa her yaptıkları iş yarım, bedeli ağır, pahalı ve hatta sonuçsuz kalacaktır.</p>
<p>Beşiktaş’a da bir kez daha yazık olacaktır.</p>
<p><b><br/>ALMEIDA VE FERNANDES</b></p>
<p>Portekiz tayfasının elde kalan son ikilisi.</p>
<p>Yoklukları büyük dert, bazen de varlığı büyük külfet...</p>
<p>Her ikisinin ortak özelliği de, takım hedeflerinden ayrı hedefe koşmaları.</p>
<p>Bu ikili bazı maçları maçın içinde ‘<b>takımdan ayrı düz koşu</b>’ ile tamamlıyor. Performansları keyif, yoklukları çile...</p>
<p>Yeni sözleşme şartları ayrı bir dert, apayrı bir problem. Bu ikilinin talepleri ile performansları arasında fark büyük. Belki de en iyi çözüm ‘<b>Swot</b>’ yapıp nihai kararı öyle vermek, hatta her ihtimale karşı iyi bir B planı hazırlamaktır.</p>
<p>Son sözüm yine ve yeniden büyük Beşiktaş taraftarına; <b>Bu yıl Beşiktaş’ın en kritik yılı.</b></p>
<p><b><br/>Beşiktaş stadı ne kadar sürede tamamlarsa rakipleri ile arasındaki finansal fark o ölçüde azalır ya da artar.</b></p>
<p>Son yaşanan olaylar birlik ve beraberliği kaçınılmaz kıldı. Bir üst kimlik olan ‘<b>BeşiktAşk’lılık</b>’ çatısı altında bir ve beraber olmak bugün daha anlamlıdır.</p>
<p> <br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-besiktas-in-acmazlari.htm), [web.archive.org (arşiv bağlantısı)](http://web.archive.org/web/20131116014747/http://www.taraf.com.tr:80/nurullah-ozturk/makale-besiktas-in-acmazlari.htm)
# Futbolu Digitürk’ten kurtarmak 

*Nurullah Öztürk 28.11.2013*

<div class="yazi"><p>Dünyanın hiçbir yerinde yayın ihalesini kazanan bir kuruluş, üzerine vazife olmayan işlerle iştigal etmez... </p>
<p>Maçı kimin kazanacağı, kimin kazanması gerekirse onun kazanması için de çaba sarf etmez.</p>
<p>Yayın ya da başka bir ihaleye girecek olan kuruluş, hesabını kitabını yapar ve hesabına gelirse de ihaleyi alır. Sonra da şöyle olursa ben zarar ediyorum bu nedenle böyle olması lazım diyerek belirlenen şartlar ve kuralları değiştiremez.</p>
<p><b><br/>Digitürk</b> Türkiye’de <b>yıllardır Türk futbolunun sadece yayın haklarını değil, yayın hakkı ile birlikte Türk futbolunu dizayn etme hakkını da elinde tutuyor</b>. Daha doğrusu bu işi de birilerinin hayrına ekstra bir görev addediyor.</p>
<p>Maçların yayın gün ve saatinden, kimin şampiyon olacağına kadar her şey onun keyfine göre uyarlanıyor.</p>
<p>Digitürk bununla da yetinmiyor, özellikle GS veya FB’den biri lig yarışında biraz geri mi kaldı, bunlar olmadan lig yarışı olmaz diyerek geride kalanın ilerlemesi için hiçbir fedakârlıktan kaçınmıyor.</p>
<p>Digitürk bir yana bir de <b>Şansal Büyüka</b> denen bir dert var Türk futbolunun başında..</p>
<p>Yıllardır yayıncı kuruluşun başında, taraftarı olduğu takımın medya sorumlusu gibi hareket etmekten hiç çekinmedi.</p>
<p>Yeri gelmişken Şansal Büyüka adına üzücü bir gözlemimi belirteyim; ne zaman kamuya açık alanlarda maç seyretsem, maç biter bitmez o çıktığında kanal değişiyor, maçı izleyenlerin çoğu onları izlemiyor. Çünkü insanlar yıllardır yalana doydu.</p>
<p><b><br/>Marcus Merck</b>’i bile kendilerine benzetmeyi becerdiler.</p>
<p>Futbolu yöneten irade Türk futbolunu Digitürk’e rehin vermediyse, bir çekidüzen vermelidir.</p>
<p>Türk futbolu ve marka değeri dendiğinde akla gelen şey sadece GS ve FB değilse tabii ki...</p>
<p>Yayıncı kuruluş yayın haklarını mı satın aldı, yoksa Türk futbolunu rehin mi aldı? Artık bu durumu netleştirmenin zamanı geldi de geçti bile...</p>
<p>Digitürk’ün bir de üyelerini bıkıp usandıran, taciz ve soyguna varan alicengiz oyunları var ki onu da bir başka yazıda ele alacağım.</p>
<p>Bu arada Digitürk hafta sonu oynanacak FB- BJK maçının nasıl bitmesini ister acaba? </p>
<p><b><br/>SEZONUN EN ÖNEMLİ MAÇI </b></p>
<p>Beşiktaş Kadıköy’de belki de sezonun en önemli maçına çıkıyor. Öyle bir maç ki beraberlik kendisine değil ama rakiplerine fayda sağlayacak.</p>
<p>Bu kadar önem arz eden bir maç için Beşiktaş ne yapmalı ki istediği neticeyi elde edebilsin.</p>
<p><b><br/>Ne yapması gerektiğini </b>Bilic<b> biliyor, ben sadece ne yapmaması gerektiğini söyleyeyim isterseniz.</b></p>
<p>• Kadıköy’de hakemler bir başka oluyor, bu konuda oyuncularını uyarmayı ihmal etmemeli. </p>
<p>• Geriye yaslanıp rakibini üzerine davet etmemeli.</p>
<p>• Rakibi öne geçtiği zaman uzatmaların FB gol atıncaya kadar devam ettiğini unutmamalı. </p>
<p>• Fenerbahçe takımında çirkeflikleri ile öne çıkan bazı oyuncuların dokunulmazlığının olduğunu gözardı etmemeli.</p>
<p>Bütün bu faktörlere rağmen ben yine de Beşiktaş’ın Kadıköy’den istediği neticeyi alarak döneceğini düşünüyorum. Yeter ki gücünün farkında olsun ve oyuncular kapasitelerini kullanarak üst düzey bir konsantrasyonla oynasın...</p>
<p><b><br/>FATİH TERİM’İN ZOR SINAVI </b></p>
<p>Bir sohbet esnasında <b>Fehmi Koru</b> ağabey çok önemli bir yaşam tecrübesi ve gerçeğini aktararak “<b><i>Unutma insanlar sadece başarısız olduklarında değil çok başarılı olduklarında da işlerini kaybederler, çünkü bu defa da patron, kendisine rakip çıktığını düşünür</i></b>” demişti. İş yaşamında bu tür tecrübeler azımsanmayacak düzeydedir.</p>
<p>Fatih Hoca’nın başına gelen de buna benzer bir durum. En güçlü olduğu yer ve zamanda ayrılmak zorunda kaldı.</p>
<p>Bu durum belki de kendisi ve Türk futbolu adına hayırlı da oldu. </p>
<p>Türk futbolunu yeniden yapılandırmak ve dönüştürmek yine ona nasip olacak. </p>
<p>Fakat bu defa görevi eskisinden de zor. Yanında <b>Piontek</b> yok, F.Terim eski Terim değil.</p>
<p>Bu dönüşüm için rahmetli <b>Hasan Doğan</b> stratejik bir plan hazırlatmıştı fakat ömrü yetmedi. Şimdi o planı hayata geçirmenin tam zamanıdır.</p>
<p><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-futbolu-digiturk-ten-kurtarmak.htm), [web.archive.org (arşiv bağlantısı)](http://web.archive.org/web/20131130033502/http://www.taraf.com.tr:80/nurullah-ozturk/makale-futbolu-digiturk-ten-kurtarmak.htm)
# Klasik sisteme dönüldü

*Nurullah Öztürk 05.12.2013*

<div class="yazi"><p>Türk futbolunu sarsan ‘<b>şike depremi</b>’ sonrasında futbolun karanlık kişi ve olaylardan arınacağına dair umudumuz kısa süre sonra devletin peş peşe yaptığı düzenlemelerle yerle bir olmuştu. </p>
<p>Bu düzenlemeler sonrası ‘<b>şike</b>’ artık kanıksadığımız ve kabullendiğimiz bir Türkiye gerçeği hâline geldi.</p>
<p>Bu aşamadan sonra futbol eskisine göre daha zayıf ve itibarsız; şikeciler ve başında bulundukları takımları daha da güçlendi.</p>
<p>Şike konusunda yaptığı uluslararası araştırmalarla ünlü yazar <b>Declan Hill</b>’in ‘<b><i>ŞİKE; Organize Suçlar ve Futbol</i></b>’ isimli kitabını okuduktan sonra Türkiye’de bu işi uzun yıllardır klasik yöntemle yani hakemler üzerinden manipüle edenlerin bu kitaptan ilham aldığını düşünmedim değil.</p>
<p><b><br/>Declan Hill</b> uluslararası arenada bu işlerin nasıl gerçekleştirildiğini; Kaleciden başlayarak, defans, santrafor ve teknik direktöre kadar saha içi ve saha dışı detaylarını ayrıntıları ile ele alıyor.</p>
<p>Zaman içerisinde bu işin Türkiye’deki ustaları bu yolların hepsini denediler.</p>
<p><b><br/>NEDEN ESKİ SİSTEME DÖNÜLDÜ?</b></p>
<p>Şike yargılamaları devam ederken bile farklı yollarla manipülasyonların olduğu bir ülke burası. </p>
<p>Bir iki hafta sonra rakibiniz olacak takımın en formda oyuncusuna transfer teklifi yapmak, hatta transfer edip birkaç maç oynatıp sonra da takımdan göndermek çok da masum olmasa gerek.</p>
<p>En eski ve klasik sistem olan ‘<b>hakem atama</b>’ları tekrar trend oldu. Çünkü işin riski az garantisi ve getirisi yüksek...</p>
<p>Dikkat ederseniz önceden hakemler ilk dokuz haftaya kadar çok fazla hata! yapmazdı. Şimdilerde başından itibaren işi sıkı tutmak gerektiğine kanaat getirilmiş olmalı ki, bu yıl özellikle bazı takımların hakem kararlarından çok canı yanarken bildik bazı takımlar da her zamanki gibi avantaj sağlayıp alıp başını gidiyor, bazıları ise hakeme rağmen gidemiyor.</p>
<p>Özetle bu yıl da hakemler üzerinden yürüyoruz gündüz gece...</p>
<p>Bu sistemde birkaç gerçek spor programı tarafından eleştirilme dışında hiçbir risk de yok. </p>
<p>Geçen gün holigan ruhlu bir yorumcu attığı tweet ile millete medyanın yeni patronları üzerinden gözdağı veriyordu “<b><i>bundan böyle hiçbir şekilde aleyhte konuşamayacaksınız</i></b>” diyerek...</p>
<p>Bundan böyle belki de bu yorumları da duymayabilirsiniz.</p>
<p>Türkiye’de bütün bu işler sözde hesaba kitaba uydurulurken dış dünyadan gelen ağır eleştiriler karşısında yapılan tek şey; hakaret etmek veya görmezden gelmek oluyor...</p>
<p>Hâlbuki biz bu ülke ve insanının daha iyi şeylere layık olduğunu düşünüyorduk...</p>
<p>Yaşadığımız hayal kırıklığı olsa da bu ülkeye ve insanımızın sağduyusuna olan inancımızı yitirmedik.</p>
<p><b><br/>BEŞİKTAŞ’TA NELER OLUYOR?</b></p>
<p>Bu hafta Beşiktaş camiasının derbi maçtan sonraki en önemli gündemi, kurum kasasından <b>Yıldırım Demirören</b> ismi kullanılarak alındığı söylenen 400 bin lira oldu. </p>
<p>Bu konuda yetkili mercilerden henüz bir yalanlama gelmedi.</p>
<p>Eğer bu olay doğruysa; kurumsallaştığı iddia edilen bir kurumda basit bir şekilde bu kadar para nasıl transfer edilebiliyor ve bu denli ödeme sıkışıklığı yaşanırken bu ödeme nasıl olup acil ödemelerin önüne geçebiliyor.</p>
<p>Bu arada daha önce sorduğum bir soruyu tekrarlamakta fayda var; geçen yıl <b>Uğur</b>, <b>Gökhan</b> bu yıl <b>Sezer</b> transferleri kimin uhdesinde yapıldı, kimler aracılık etti, kimler bu transferlerin yapılmasını istedi, neden?</p>
<p><b><br/>TÜRKİYE KUPASI </b></p>
<p>Türkiye Kupası maçları başka bir heyecana kapı aralıyor. Öncelikle daha önce maçlarını izlemediğimiz ve bilmediğimiz takımları izleme fırsatı var.</p>
<p>Süper Lig’de oynayanla diğer ligde oynayan oyuncular arasındaki kalite ve fiyat farkını anlamamıza imkân veriyor!</p>
<p>Alt ligde oynayan oyuncular açısından vitrin oluyor.</p>
<p>Son olarak Avrupa’ya en kolay açılan kapı özelliği taşıyor.</p>
<p> <br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-klasik-sisteme-donuldu.htm), [web.archive.org (arşiv bağlantısı)](http://web.archive.org/web/20131207024225/http://www.taraf.com.tr:80/nurullah-ozturk/makale-klasik-sisteme-donuldu.htm)
# Bu gidiş nereye

*Nurullah Öztürk 12.12.2013*

<div class="yazi">Her geçen gün ülkeme, geleceğe dair daha güçlü bir umutsuzluk ve karamsarlık duygusu ile güne başlıyorum. Ülkenin en az yüzde altmışının da bu ruh hâlini taşıdığını düşünüyorum.<br/><br/>Ekonomik kriz nedeniyle durumları perişanlık olarak lanse edilen dünyanın tüketici güven endeksi ortalaması yüzde 91 olarak gerçekleşirken ekonomik performansının zirve yaptığı düşünülen Türkiye’nin kasım ayı güven endeksi TÜİK tarafından yüzde 77,5 olarak açıklandı. Bu oran yanıp yıkıldığı iddia edilen ve daha iyi olduğumuzu iddia ettiğimiz ülke ortalamalarının oldukça gerisinde. Yine o ülkelere göre “terör, savaş, ekonomi, iş güvenliği ve borçlar” gibi özel ve önemli sorunlarımız var bizim.<br/><br/>Her geçen gün olumsuzluklar artarak büyüyor ve büyümeye de devam edecek.<br/><br/>Yazının spor yazısı formatından çıkıp ekonomi formatına büründüğünün farkındayım. Belki başka bir yazıda sadece ekonomiden bahsedebiliriz.<br/><br/>Şimdi sporun alanına geri dönelim.<br/><br/>Sporun yıl değerlendirmesine baktığımızda:<br/><br/>Kısa süre içerisinde 360 doping vakası gerçeği ile irkiliyoruz. Kayıtlara girmeyenlerle birlikte bu rakamın iki üç kata çıkacağı düşünülüyor.<br/><br/>Ülke ekonomik performans verisi ile sportif performans ters orantılı.<br/><br/>FIFA sıralamasında ilk on içerisine girmeyi başaran bir ülke şu an ismini bilmediğimiz Afrika ülkeleri ile aynı kategoride.<br/><br/>Avrupa Basketbol Şampiyonası’nda alınan netice tam bir hayal kırıklığı.<br/><br/>Güreş, atletizm ve diğer branşlar başarısızlık yarışında birbirlerine rakipsiz.<br/><br/>Tesisleşme konusunda Telekom Arena stadında son yaşanan ‘kurumsallaşma skandalı’! her şeyi anlatmaya yeter de artar.<br/><br/>Erzurum’da yaşanan sportif ve tesis başarısızlığı da henüz hafızalardan silinmedi.<br/><br/>Bu skandal başarısızlıklara karşın alınan bir önlem, strateji veya plan var mı?<br/><br/>Şu âna kadar Milli Takım’ın Fatih Terim’e emanet edilmesi dışında bir icraata şahit olmadık.<br/><br/><h3>BAŞARISIZLIĞIN NEDENLERİ</h3>1- Spor sektörü uzun zamandır ‘aracılar’ aracılığıyla yönetiliyor, her yerde olmak isteyen ‘ hacıyatmaz’ların işgal ve istilası devam ediyor.<br/><br/>2- Tesisleşme ve kalkınmadan anlaşılan şey ‘rant’.<br/><br/>Her beton yapıdan ne kadar ‘fırsat’ çıkartabiliriz anlayışı, mevcutları eksik yatırımları yarım bıraktı.<br/><br/>3- Spor Bakanlığı ‘Başbakanlık spor basın merkezi’ne dönüştü.<br/><br/>Özerk federasyonlara kimlerin seçileceği, şikecilerin affedilmesi, yurtdışı seyahatlere kimlerin götürüleceği, toplumsal ve sportif olaylara ‘Twitter desteği’ spor yönetiminin en öncelikli ve ana gündemi oldu.<br/><br/>Bu tablo sporun yılsonu değerlendirmesi olarak da düşünülebilir. Hatta geçmiş yıllara doğru baktığınızda farklı bir tablo ile karşılaşmazsınız.<br/><br/>Herkesin gerçekleri örtme, gizleme ve olmayanı oldurmak yarışı yaptığı bir ortamda ben de gerçeklerden bahsetmek , ‘salt gerçek’e dikkat çekmek istedim...<br/><br/>İster kızın ister gülün; tablo budur.<br/><br/>Bu gidişle Türk sporu ve insanı neredeyse ‘kurumsallaşma’dan ölecek! Tabir-i caizse kurumsallaşma kurbanı olacağız.<br/><br/><h3>BEŞİKTAŞ NEREYE?</h3>Beşiktaş büyük umutlar ve beklentilerle çıkılan bir sezona daha ilk yarı bitmeden havlu atmak üzere.<br/><br/>Türk sporu için bahsettiğim gerçekler aynı zamanda Beşiktaş’ın da gerçeği.<br/><br/>Yönetim ihtiyaç duyulan mevkilere ihtiyaçları giderecek oyuncular almak yerine başkalarının ihtiyacına öncelik verince kadro içinde en az altı adamın listede boşluk doldurmaktan başka bir işlevi olmadı. Bundan sonra da olmayacak...<br/><br/>Kulübün elindeki tüm finansal enstrümanlar da kullanıldığı, tüketildiği için yeni bir finansal darboğaz da kapıda.<br/><br/>Kısaca Türk sporunun olduğu gibi Beşiktaş’ın da kışı uzun sürecek.<br/><br/>Bizleri uzunca bir süre sevinç, heyecan ve umutlardan mahrum bırakacak bu sürecin çaresizliğe de alıştırmamasını dilerim.<br/><br/><br/><br/><b>nurullahozturk57@gmail.com</b><br/><b>Twitter:nurullah_ozturk</b><br/><br/>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-bu-gidis-nereye.htm), [web.archive.org (arşiv bağlantısı)](http://web.archive.org/web/20131213221147/http://www.taraf.com.tr:80/nurullah-ozturk/makale-bu-gidis-nereye.htm)
# Beşiktaş’a yapılan operasyonlar

*Nurullah Öztürk 19.12.2013*

<div class="yazi">Beşiktaş büyük camia; spor kulüplerinin en eski ve en köklü olanı. Camia bugünlere gelene kadar maddi ve manevi birçok badire atlattı. Ama hepsini de atlattı.<br/><br/>Ulu çınar en büyük travmalardan birini 101. yılında yaşadı, buna son dönemde buna bir de ‘yönetim krizi’ ilave oldu.<br/><br/>YD işin içinden çıkamaz hâle gelince Türk futbolunda TFF Başkanı olarak farklı bir misyon üstlendi.<br/><br/>Kasımpaşa maçından önceki yazımı “öyle görünüyor ki Beşiktaş’ın kışı çok uzun sürecek ” diye tamamlamıştım.<br/><br/>Maalesef yaşanan her gelişme Beşiktaş’ın aleyhine olarak gelişiyor ve gelişmeye de devam edecek gözüküyor.<br/><br/>Peki neden?<br/><br/>Son on yılda yaşananları atlayarak son iki yıla bakalım; Beşiktaş’a yapılan iki operasyonu ve Beşiktaş üzerinden yapılmak istenen bir operasyonu görüyoruz.<br/><br/>TFF Başkanı’nın Beşiktaş’ı yönetecek olanların seçiminden, mevcut alacaklarının tahsiline ve TFF’den alınacak paranın önceliklendirilmesine kadar, BJK üzerinde her konuda aktif bir yanardağ etkisi var.<br/><br/>Bu nedenle Beşiktaş’a ilk operasyonun bizzat kendi içinden kendi evlatları tarafından yapıldığını söyleyebiliriz.<br/><br/><h3>DIŞ MİHRAKLAR</h3>Taksim’de ağaçların sökülmesini protesto etmek için kurulan çadırlar ateşe verilince ateş bir anda her yana sıçradı.<br/><br/>İstanbul genelinde yapılan eylemlerin merkezi Taksim ve bu eylemlerde önemli rollerden biri Beşiktaş’ın “Çarşı” grubuna tevdi edildi.<br/><br/>İlk günlerdeki normallik yerini çok yönlü bir akıl tutulmasına bıraktı.<br/><br/>Toplumsal olaylara creative duyarlılığı ile bilinen Çarşı başkalarının da arkadan itmesi sonrası hedef yapılıp günah keçisine dönüştürüldü.<br/><br/>Sonra ne mi oldu?..<br/><br/>Sonra olanları hep beraber yaşadık ve gözlemledik, hatta yaşamaya da devam ediyoruz.<br/><br/>Bu durum birileri tarafından tam bir “intikam” davasına dönüştürüldü. Çarşı ve dolayısıyla Beşiktaş hedef tahtasının tam ortasında korunmasız olarak kala kalmıştı.<br/><br/>Ligler başlamadan evvel Dolmabahçe’de kulüplerin tribün liderleri ile yapılan görüşmede malum konuda tribün showları devam ederse gerekenin yapılacağı uyarısı yapıldı.<br/><br/>GS kenara çekildi, kızdığı anlar dışında FB de...<br/><br/>Lig Beşiktaş’ın çok iyi bir sezon başlangıcı ile açıldı. Camia kenetlenmeye başlamıştı. Bu beklenen bir durum değildi.<br/><br/>Bu yıl şampiyonluk için sırada bekleyen ve söz kesilen başka bir takım vardı. Ve Beşiktaş tribünleri her 34. dakikada malum konuyu hatırlatmaya devam ediyordu.<br/><br/>Bu sesi kesmek için çözüm zaten hazırdı. Olimpiyat Stadı ve GS maçı eylem için paha biçilmez bir atmosfere sahipti. Öyle de oldu.<br/><br/>Sonuç; Beşiktaş ilk yarının üçte ikisini boş tribünlere oynamak zorunda kaldı.<br/><br/>Rakiplerinin yolu hakemlerin kılavuzluğu ile sonuna kadar açıldı.<br/><br/>Beşiktaş hakkı gasp edilen bunu anlatacak bir makam merci bulamayan çaresiz bir davacı hâline getirildi.<br/><br/>Başkan ve yönetimi YD ile ilişkilerin nezaketi açısından TFF’ye, stat yapımı nedeniyle de iktidara karşı boynu kıldan inceydi.<br/><br/>İç ve dış bir kuşatmanın son örneği Kasımpaşa RTE Stadı’nda yaşandı. Maçta yaşanan olaylar nedeniyle ülke ve futbolu bütün dünyada alay konusu oldu.<br/><br/>TFF Başkanı katıldığı bir TV programında “Beşiktaş’ın hakkının yendiğine inanmıyor ve düşünmüyorum”! şeklinde tarihî bir açıklamaya imza attı.<br/><br/>Keşke olay bu kadar basit ve anlaşılır olsaydı...<br/><br/>Beşiktaş bir kez daha büyük bir operasyon ağının ortasında.<br/><br/>Türk futbol tarihinde en çok haksızlığa ve gaspa uğramış bir kurum olarak zirvede yalnız başına hayata ve umuda tutunmaya; kuşatmayı yarmaya çalışıyor.<br/><br/>Beşiktaş’ın emektar ve cefakârları ise olan biteni anlamaya ve anlamlandırmaya çalışırken ilk yarı bitiyordu...<br/><br/><br/><b>nurullahozturk57@gmail.com<br/>Twitter:nurullah_ozturk</b><br/><br/>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-besiktas-a-yapilan-operasyonlar.htm), [web.archive.org (arşiv bağlantısı)](http://web.archive.org/web/20131220234255/http://www.taraf.com.tr:80/nurullah-ozturk/makale-besiktas-a-yapilan-operasyonlar.htm)
# Sabır taşı olsa...

*Nurullah Öztürk 26.12.2013*

<div class="yazi">Böyle bir ortamda spordan özellikle de tiyatroya dönen futboldan bahsetmenin ne kadar zor olduğunu hepimiz biliyoruz. Spora ve siyasete bir nebze ilgi alaka duyanların olan biteni başkalarına göre daha erken öğrenme gibi bir avantajı vardır.<br/><br/>Spor dünyasında ‘şike’, siyaset dünyasında ‘rüşvet ve yolsuzluk’ olayları bilinen ve görmezden gelinen, maalesef son zamanlarda ilk önce ve en başta medya tarafından üstü kapatılmak istenen ‘bedeli ağır gerçekler’ olarak gündemimizden hiç düşmedi.<br/><br/>En sonunda bedelini herkesin ödeyeceği ‘ağır hakikat’ olarak gündeme oturdu .<br/><br/>Türkiye, yine o acı gerçekle yüzleşmek zorunda kaldı. Tuzu kurular kendilerini çoktan sağlama aldılar. Yükünü tutanların gemisi limandan kalkalı çok oldu.<br/><br/>Olan yine garip gurebaya oldu.<br/><br/>Ve hepimize, herkese çok yazık oldu...<br/><br/><h3>TARAFTARIN SABRI TAŞTI</h3>Sezon başından bu yana Beşiktaş’a yapılan operasyonlar, taraftarın da sabrını taşırdı .<br/><br/>Hafta sonu TFF binasına yapılan isyan yürüyüşündeBeşiktaş TV ’nin penguen taklidi yapması taraftarı daha da kızdırdı.<br/><br/>Beşiktaş taraftarı olan biteni çaresizlik psikolojisi içerisinde izlemek yerine tam anlamıyla el koydu.<br/><br/>Bu kadar haksızlık karşısında sabır taşı olsa çatlardı. Taraftar da en sonunda isyan bayrağını TFF binasına dikti.<br/><br/>A. Nur Çebi de olan biten karşısında “artık günah bizden gitti, bizim de taraftarın da sabrı tükenmiştir” diyerek durumu net bir şekilde özetledi.<br/><br/>Bazı kulüpler veLig TV ’nin keyfi için bir grup takımın ileri itilmesi, Beşiktaş’ın cezalandırılması kamuoyunun dikkatlerinden kaçmamıştır.<br/><br/>TV ve gazetelerde yorum yapan dokuz eski hakemden sekiz tanesinin ‘kural hatası’ dediği, bir tanesinin çekimser kaldığı Kasımpaşa maçında yaşanan son skandalı örtbas etme çabaları da gözlerden kaçmıyor.<br/><br/>Bu arada Kasımpaşa yönetiminin küstahça açıklamaları gerilen ortamın tuzu biberi oldu.<br/><br/>Spor , siyaset ve toplum için gerilimin dozu ve ayarı kaçmıştır.<br/><br/>Bozulan dengelerin yerli yerine oturması için en kısa zamanda adalet ve güvenin, en önemlisi de adalete güvenin tesisi edilmesi gerekmektedir.<br/><br/>Çatı çatırdıyor ve herkesin üzerine yıkılma tehlikesi çok büyüktür.<br/><br/><br/><b>nurullahozturk57@gmail.com</b><br/><br/>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-sabir-tasi-olsa.htm), [web.archive.org (arşiv bağlantısı)](http://web.archive.org/web/20140107061859/http://www.taraf.com.tr:80/nurullah-ozturk/makale-sabir-tasi-olsa.htm)
# Spora siyaset karıştı 

*Nurullah Öztürk 02.01.2014*

<div class="yazi"><p>Bakmayın siz benim spor yazdığıma; benim işim ekonomi, işletme, yönetim ve bunların tamamını etkileyen kavram ve kuramlarla...</p>
<p>On yıl kadar önce İtalyan bir dünya markasının CEO’su ile görüşürken “<b><i>Türkiye’de ekonomi ile siyasetin bu denli iç içe olması bizim 20 yıl öncemize çok benziyor bu sorun çözülmeden ilerleyemezsiniz</i></b>” demişti. </p>
<p>Son günlerde yaşanan ve yaşanacaklar bu durumu teyit ettiği gibi Türkiye için durumun değişmediğini gösteriyor.</p>
<p>Zorlu geçen bir yıldan sonra ekonomik, siyasi ve sportif anlamda hâsılı her açıdan hepimiz için daha zor geçeceği aşikâr bir yıla giriş yaptık. </p>
<p>***</p>
<p>Kuruluşundan itibaren giriş, gelişme ve sonuç bölümlerinin yakın tanığı olduğum AKP’nin geldiği nokta ve vardığı limana bakınca ya elinde bir yol haritası olmadığı ya da yanlış harita ile yol aldığını görüyor ve anlıyoruz.</p>
<p>Sn. Erdoğan iktidarının üçüncü dönemi için; <b><i>“Tüm halkımız ekonomik toplumsal ve siyasal anlamda hem rahatlayacak hem de ‘Hah işte bu, bizim iktidarımız diyecek’</i></b>” demişti. Bu açıklamanın anlamının sadece kendi yakın cemaat ve çevresi ile sınırlı olduğunu o zaman için anlamamız ve bilmemiz imkânsızdı.</p>
<p>***</p>
<p>Türkiye’de spor tüm branşları ile birlikte skandalları ile anılan bir sektör hâline dönüştü; şike, doping, yolsuzluk, rüşvet, para ile şampiyonluk satın alma vs. hepsi de bu döneme sığdı.</p>
<p>Bunun birçok nedeni olabilir, ancak en önemli iki nedeni, spor yönetiminin bizzat hükümet tarafından atanan ‘<b>ehliyetsiz ve emniyetsiz</b>’ kişiler ve onların mal mülk ve lüks ihtiraslarıdır.</p>
<p>Yılın son günü sekiz federasyon daha yolsuzluk iddiaları ile gündeme geldi. TFF daha önce gündeme gelmiş fakat üstü örtülmüştü.</p>
<p>Yolsuzluğu ve usulsüzlüğü spor hâline getirmiş olan yürütmenin başı bir bakanın bizzat belirlediği isim ve resimlerden oluşan federasyonlar ve spor yönetimleri ile 10 yılda gelişen tek şey, içlerinde sporcu yetişmeyen beton yığınları oldu.</p>
<p>Yolsuzluk iddiaları ortaya saçılmazdan önce Kılıç ve ailesinin, kayınpeder, bacanak ve arkadaşlarının sportif başarı ve faaliyetleri(!) çarşaf çarşaf yazı dizisi yapılmasına rağmen bir Allah’ın kulu da çıkıp ‘<b>ne oluyor, ayıp oluyor</b>’ demedi.</p>
<p>Rant çevrelerinin rahatı oldukça yerindeydi. Kendi içlerindeki kapalı devre çalışma ortamlarında her şeyin kontrol altında olduğunu düşünmenin rahatlığının ve konforunun keyfini sürüyorlardı.</p>
<p>Ta ki geçen yıl 143 bin haberle en çok gündem olan <b>Gezi olayları</b>na kadar...</p>
<p>Siyaset, yönetimlerini belirlediği sporun bu defa tribünlerine de el attı. Dolmabahçe’den Kadıköy’e Arena’ya Avni Aker’e kadar her yeri zapturapt altına almaya çalıştı.</p>
<p>Bütün bu dizayn çalışmalarının pek de işe yaramadığını Kadıköy’de ilk yarının son maçında gördük. 34. dakika protestolarının sloganları değişse de hedefi aynıydı.</p>
<p>Sporun içine siyaseti ve ‘<b>üç koyun güdemeyecek adamlar</b>’ı soktuğunuz zaman sporun da siyasetin içine girmesi kaçınılmazdı.</p>
<p>‘<b>Sporun içine siyaset sokmayın</b>’ sözünün anlamını şimdi daha iyi anlar olduk.</p>
<p>Engelleme girişimlerine rağmen protestoların daha da artacağını söylemek kehanet olmasa gerek.</p>
<p>İktidar özgürlük ve ifade alanını daralttıkça bu tepkilerin şiddeti ve yoğunluğu da o derece artacaktır.</p>
<p>Toplumun cevap beklediği farklı soruların tümüne ‘<b>komplo, dış mihrak</b>’ yanıtı nasıl yeterli olmadığı gibi sporda şike, doping, başarısızlık konularında yapılan ve yapılmayanlar da aynı neticeyi verecektir.</p>
<p>Son iki yıldır arkadan iterek ilerletmeye çalıştığımız ekonomik sisteme gerilim dolu bir spor ve siyaset sistemi ilave edildi.</p>
<p>Türkiye muasır medeniyet hedefi ile çıktığı yoldan ne yapıp edip bir şekilde geri dönmeyi ve insanlarını ‘<b>ölümü gösterip sıtmaya razı etmeyi</b>’ başarıyor.</p>
<p> <br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-spora-siyaset-karisti.htm), [web.archive.org (arşiv bağlantısı)](http://web.archive.org/web/20140104151948/http://www.taraf.com.tr:80/nurullah-ozturk/makale-spora-siyaset-karisti.htm)
# Adalet yoksa şike de yok...

*Nurullah Öztürk 09.01.2014*

<div class="yazi"><p>Türkiye ilginç bir ülke; demokrasisi kurumsallaşmış ülkelerde bir yılda yaşanan olaylar burada bir ayda yaşanıyor, hatta bazı günler gündemin hızı ile kalkan toz duman bulutu ile neler olup bittiğini anlamak bile güçleşiyor.</p>
<p>Bu arada olan sıradan vatandaşa oluyor, zaten denkleştirmekte bin bir mihnet yaşadığı bütçesi de motivasyon ve morali de alt üst oluyor.</p>
<p>Ülke her on yılda yaşadığı darbelerden sonra şimdi de belli aralıklarla tekrarlanan ekonomik “<b>med-cezir</b>”ler dönemine hızlı bir giriş yaptı.</p>
<p>Ülkelerin spor, siyaset, ekonomi ve kültürü birbirleri ile entegredir. Bu nedenle her şeyin bir şey ile gelişim düzeyi paralellik arz eder. Hatta birbirini olumlu ya da olumsuz olarak etkiler de...</p>
<p>Adalet ve özgürlük düzeyi, eşittir, ülkenin toplam gelişmişlik düzeydir.</p>
<p><b><br/>HER YER ŞİKE </b></p>
<p>Bu ülkede şike bilinen fakat ispatı zor bir gerçekti. Birileri bu gerçeği görmek istemeyenler dâhil herkesin gözüne soktu.</p>
<p>Ardından yaşanan süreç daha da ilginçti. Herkes neyi görmek ve neye inanmak istiyorsa onu gördü ve ona inandı. Fanatik taraftarlar zaten buna çoktan razı ve hazırdı. </p>
<p>Bu dönemin tek istisnası <b>Beşiktaş</b> taraftarıydı. Beşiktaş taraftarı “<b><i>Biz sizin masum olduğunuza inanıyoruz, ancak gidin adalet önünde de bu masumluğunuz ispatlansın, hatta bu süreçte kupayı da iade edin</i></b>” dedi.</p>
<p>Ne mahkemeye müdahale etti ne de manipülasyona girişti. Çünkü adalete inanmak ve güvenmek istiyordu. </p>
<p>Şike sürecinde yaşananları tekrarlamaya gerek yok, o dönem suçluları kurtarabilmek “<b>AK</b>”layabilmek için nelerin yapıldığını gördük.</p>
<p>Kendi önerdikleri kural ve kaidelerden kendilerini istisna görenler, hukukun gerçeği ile yüzleşince çirkefleştiler.</p>
<p>Ülkede yaşanan ‘<b>yolsuzluk ve rüşvet</b>’ operasyonunda, şike sürecinde yaşananların fersah fersah ötesine geçildi.</p>
<p>Hatta birileri kendilerini kurtarabilmek adına tüm ülkeyi ateşe vermeyi göze aldı. </p>
<p>Şike sürecindeki oyunların daha yeni ve geliştirilmiş versiyonunu canlı olarak izlemeye devam ediyoruz. Oyun kaç level ve ne zaman biter Allah-’ü âlem...</p>
<p>O süreçte <b>Aziz Yıldırım</b>’ın “<b>konuşurum ha</b>” diye tehdit ettiği kişi ile, bugün yolsuzluk sürecinin en önemli muhatabı olan kişi aynı kişi.</p>
<p>Şike sürecinde tehdit altındaydı şimdi ateş altında. </p>
<p>Şike sürecinde “<b>ak’lama</b>” paklama çalışmaları ülke içinde sonuç verse de global arenada hesabı ödettiler. Zararı ülke futbolu çekti ve çekmeye devam ediyor.</p>
<p>Yolsuzluk ve rüşvet konusunda da ne kadar düzenbazlık yapılırsa yapılsın, herkes görmesi gerekeni, göreceğini gördü. </p>
<p>Şike sürecinde ‘<b>mühürlü fanatikler</b>’ her şeye rağmen ‘<b>hep destek, tam destek</b>’ dediyse aynı şeyi şimdi ‘<b>siyasi fanatikler</b>’ ve menfaat çevreleri yapıyor.</p>
<p>Kısaca ülke şimdi de siyasi bir şike süreci yaşıyor.</p>
<p><b><br/>RONALDINHO VE BEŞİKTAŞ </b></p>
<p>Beşiktaş Sportif Yatırımlar geçen yıl haziran- ağustos döneminde yaklaşık olarak 32 milyon civarında zarar etmiş. </p>
<p>Kulübün gelirleri ve gelir kaynakları azalmış, buna mukabil borçları artmış. </p>
<p>Beşiktaş yönetimi kısa süre içerisinde elinde paraya çevrilebilir ne kadar kaynak varsa hisse satışı dâhil olmak üzere hepsini sattı ve harcadı.</p>
<p>Bu süreçte ekonomik gerçeklere uygun ‘<b>denk bütçe</b>’ söylemi en önemli argümandı. Hatta bu ilkelere uygun ve denk düşmedi diye beş yüz bin dolar fark için <b>Q7</b> ile yollar ayrıldı.</p>
<p>Hükümetin yaptığı gibi Beşiktaş yönetimi de kendi ilkelerini çöpe atarak, Beşiktaş ekonomik gerçeğine uymayan bir yatırımın altına imza atmaya hazırlanıyor. </p>
<p><b><br/>Ronaldinho</b> evrende yaşayabileceği bütün zevklerin nirvanasına çıkmış bir oyuncu.</p>
<p>Ülkenin ekonomisi ve döviz kurlarının ne olacağı belirsiz.</p>
<p>Böyle bir ortamda bu yatırım riskli mi, fazlasıyla...</p>
<p>Allah hepimizi, Beşiktaş’ı ve ülkemizi korusun!</p>
<p>Ronaldinho Beşiktaş’a hayırlı olsun...</p>
<p> <br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-adalet-yoksa-sike-de-yok.htm), [web.archive.org (arşiv bağlantısı)](http://web.archive.org/web/20140111033348/http://www.taraf.com.tr:80/nurullah-ozturk/makale-adalet-yoksa-sike-de-yok.htm)
# 2014 çok zor olacak

*Nurullah Öztürk 16.01.2014*

<div class="yazi"><p>Bu yıl Türkiye’nin spor, siyaset, iktisat vb. gibi tüm alanlarda durumunu ve konumunu belirleyecek bir yıl olacak.</p>
<p><b><br/>A.Camus</b>’nün yaşamı sorguladığı “<b><i>Le Mythe de Sisyphe</i></b>”de belirttiği gibi, yokuşu tırmanırken tepetaklak olup aynı yolu tekrar mı yürüyeceğiz yoksa kesintisizce ilerleyişe devam mı edeceğiz?</p>
<p>İnsanların, kurumların ve ülkelerin yaşam çizgisi paralel ya da sürekli bir çıkış çizgisi değildir. </p>
<p>Nitekim kutsal kitaplarda da yedi yıl bolluk yedi yıl kıtlık olacağı ve buna göre bir plan ve strateji uygulanması önerilmiştir. Ülkemiz, emsalleri içerisinde bu süreyi üç yıla kadar indirmeyi başarmış nadir örneklerden biri olmayı başarmıştır!</p>
<p>Türkiye geride bıraktığımız son çeyrek dilimde öyle ya da böyle ekonomik bir büyüme ivmesi kazanmıştır, ancak Türkiye’de büyümenin motoru ‘<b>borç</b>’tur. Bireyler de kurumlar da hayatlarını borç alarak ve borç ödeyerek idame ettirmektedir. Tam da bu noktada Türk özel sektörünün 300 milyar dolara yaklaşan borçları ve yükselen kurlar ekonomik düzeni tehdit etmektedir..</p>
<p>Döviz kurları, en çok da gelir- gider dengesi zaten sürekli negatif olan spor kulüplerinin de kâbusu durumundadır.</p>
<p>Yabancı sayısı ‘<b>unlimited</b>’ olduğunda her yıl Avrupa’dan bir kupa getirecekmiş gibi feveran edenlerin mevcut oyuncularının ödemelerini yapmakta bile çok zorlanacağı bir döneme girmiş bulunmaktayız.</p>
<p>Ekonomi ve finans piyasasındaki arkadaşlar, yaptığımız sohbetlerde, kulüplerin hepsinin yeni kaynak arayışında olduğunu belirtmekteler. Bir kısmı bu arayışlarda sonuç alırken çoğu çıktığı seferlerden eli boş dönmekte. </p>
<p>Kaotik bir ortamda herkesin elindekine sahip çıkmak dışında seçeneği yok.. Çünkü yenisi hem daha maliyetli hem de ne çıkacağı belirsiz.</p>
<p>Böylesine belirsiz bir ortamda hiç kimse, taraftarını ne hayal tacirliği ile avutsun ne bilançosunu alt üst etsin.</p>
<p>Harcayacak parası olan önce borcunu ödesin, saha zeminini ve bilançosunu düzeltsin.</p>
<p>Futbol kulüplerinin çoğu kendine çeki düzen vermezse iflas bayrağını çatılarına dikecektir.</p>
<p>Görünen köy kılavuz istemez...</p>
<p><b><br/>BEŞİKTAŞ VE SPONSORLARI</b></p>
<p>Beşiktaş tarihinin en büyük projesi (daha büyük bir proje yapılana kadar) stat projesidir. Yeni stadın temellerinin atılmış olması bile sponsorluklar konusunda Beşiktaş’ın önünü açmaya yetti.</p>
<p>Yapılan anlaşma rakamlarının bazılarını, ezeli rakiplerine göre geride olsa bile, bu ortama göre başarılı buluyorum ve bu konuda yönetimi kutluyorum.</p>
<p><b><br/>Adidas</b> ile beş yıl için 24.500 bin, <b>Kalde</b> ile yıllık 2.400 bin, <b>Integral</b> ile üç yıllık 10 milyon, <b>Koç grubu</b> ile beş yıl için 16.600 bin ve <b>Vodafone</b> ile yapılan stat ve forma reklamlarını kapsayan 145 milyon dolarlık anlaşmalar Beşiktaş borçlarının kapatılması ve yeni yanlış yatırımlar yapılmaması hâlinde, önünü görmesini sağlayacak olan etkin adımlardır.</p>
<p><b><br/>HAK YERİNİ BULSUN ARTIK </b></p>
<p><b><br/>Beşiktaş</b>- <b>Kasımpaşa</b> maçında tereddüde yer bırakmayacak bir kural hatası yapıldı. </p>
<p>Eski futbol hakemleri bile bu konuda tarihî bir ittifak yaptılar, kahir ekseriyeti “<b>kural hatası</b>” dedi.</p>
<p>Nihayet gecikmeli de olsa, eksik de olsa bir karar verildi.. Ancak bu işin bir de tahkimi var.</p>
<p>Ülkede yaşanan mevcut süreçte bir kez daha gördük ki; kim güçlü ve gücü kullanıyorsa onun dediğinin olduğu malum.</p>
<p>Bu noktada alınan doğru kararı eğriltmek için çabaların sürdüğünü duyuyor ve biliyoruz.</p>
<p>Bakalım hâkim irade Beşiktaş taraftarını ve camiasını karşısına alıp bir cephe daha açmayı mı, yoksa alınan doğru kararın onaylanmasını mı tercih edecek?</p>
<p> <br/><br/><b>nurullahozturk57@gmail.com</b></p>
<p><b>Twitter:nurullah_ozturk</b></p>
</div>

Kaynak: [taraf.com.tr](http://www.taraf.com.tr:80/nurullah-ozturk/makale-2014-cok-zor-olacak.htm), [web.archive.org (arşiv bağlantısı)](http://web.archive.org/web/20140117143423/http://www.taraf.com.tr:80/nurullah-ozturk/makale-2014-cok-zor-olacak.htm)
