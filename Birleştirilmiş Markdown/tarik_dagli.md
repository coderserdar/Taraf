# Rüya tabirleri

*Tarık Dağlı 18.08.2008*

<div class="taraf_structure_2col_1zq">
<div class="margen_n">



 <p></p><p class="MsoNormal" style="MARGIN: 0cm 0cm 0pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">“Savunmanın önemini anladık” diyor LeBron James. Daha bir çok şeyi anladıkları da aşikar. 2006’da Japonya’da düzenlenen Dünya Şampiyonası’nda yarı finalde Yunanistan’a elendiklerinde ABD Milli Takımı’nın koçu Mike Krzyzewski’nin takımı darmadağın eden Yunan gard Theodos Papaloukas’tan “Yunanlıların 4 numaralı oyuncusu çok iyiydi” derken satır arasında hem rakiplerini ne derece küçümsediği, hem de Avrupa’nın en pahalı oyuncusunu tanımadığı mesajını vermişti.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Koç K ve öğrencileri belli ki artık İspanyol fenomen 17 yaşındaki Rick Rubio’yu bile iyi etüt edip, hafife almamışlar.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Savunma dersinden bahsetmişken ABD’nin 40 dakika boyunca rakiplerine uyguladığı baskılı tam saha defansından söz etmeden olmaz. Bakın bu iş ciddiye alınınca neler oluyor:</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">1. ABD’nin Olimpiyat grup elemelerinde çıktığı ilk dört maç sonunda 102,3 sayıya ulaşması hiç sürpriz değil (İspanya ve Yunanistan’a karşı oynasalar da). Ancak özellikle set hücumunu savunmakta güçlük çeken bu takım maç başına potasında sadece 74,3 sayı görmüşse bunu alkışlamak lazım. Bu istatistik maç başına 28 sayı fark demek ve orjinal Rüya Takım olmasa da Rüya Takım II sınıfında.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">2. ABD’ye karşı Çin 18, Angola 28, Yunanistan 25 (Paploukas 5, Diamantidis 7), İspanya ise 26 top kaybı yaptı. Rüya Takım maç başına 14,5 top çalma yaparak en yakın rakibi Avustralya’ya 4 fark attı. ABD’nin Dünya Şampiyonası ortalaması 10,7’ydi.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">3. Basketbol kısaların oyunudur. Bu gerçek yine değişmiyor. Daha önceki fantezi kadrolarında oyun kurucu eksikliğinden bir türlü organize olamayan ve kişisel yeteneklerle sayı arayan, hele set hücumlarında ne yapacağını bilmeyen ABD bu sefer işi sıkı tuttu. Chris Paul ve Deron Williams’ın yanına büyük usta Jason Kidd eklenince set hücumları bile fast break tadında izlendi. Üstelik kadroda Dwyane Wade, LeBron James gibi oyun kurucu zekası yüksek başka yıldızlar da var.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">4. Yıldızla, süper yıldızlar arasında dağlar kadar fark vardır. Rüya Takım’ın son kadrosunda bulunan Joe Johnson, Antwan Jamison, Elton Brand birer yıldız olabilir ama Kirk Hinrich, Share Battier ve Brad Miller için bu sıfatı kullanmak haksızlık olur. Bu altı ismin yerine Pekin’e gelenlere bir bakalım: Kobe Bryant, Jason Kidd (Yıldız mı? Galaksi desek daha insaflı davranmış oluruz. Özellikle milli takım kariyerinde hiç mağlubiyet görmemiş ve LeBron, Carmelo, Kobe, Wade gibi egolu isimlerin şüphesiz saygı duyduğu Jason Kidd, bu başrol oyuncuların kulağını çekebilecek tek isim. Onun parkede değil, kenardaki varlığı bile takım için çok şey ifade ediyor).</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Yeni isimlere göz atıyorduk. Michael Redd, Joe Johnson’dan daha yıldız değil ama bu takımın içeri gömülen savunmaları açması için üçlükçü bir çilingire ihtiyacı vardı. Carloss Boozer’ın da Elton Brand’den tek farkı daha sert ve ateşleyici olması. Tabii bir de Deron Williams’la kurduğu Stockton-Malone ilişkisi de unutulmamalı. Son alarak Tayshaun Prince, yüksek uyum gücü, savunma çabası ve farklı pozisyonlarda oynayabilmesiyle eksik bir parçayı kapatıyor.</font></p><br/>
<p class="MsoNormal" style="MARGIN: 0cm 0cm 0pt; TEXT-INDENT: 27pt; mso-pagination: none; tab-stops: 36.0pt 72.0pt 108.0pt 144.0pt 180.0pt 216.0pt 252.0pt 288.0pt 324.0pt 360.0pt 396.0pt 432.0pt; mso-layout-grid-align: none"><font face="Times New Roman" size="3">Neticede henüz grup maçları bile tamamlanmadı. ‘ABD şampiyon’ demek için belki çok erken ama onlar eski alaycı, umursamaz tavırlarından uzaklaştıklarını ispatladılar. 2000 Sidney’de kimseden destek göremeyen, 2002 Indianapolis’te kendi evinde yuhalanan, 2004 Atina’da iyice sıradanlaşan ABD tıpkı eski günlerindeki gibi saygı gören, tarafsız izleyicilerin desteğini kazanan takım hüviyetini kazandı. Gerçi Angolalılar henüz maç öncesi çoluk çocuk gelip fotoğraf çektirme talebinde bulunmadı ama o da yakındır.</font></p><span style="FONT-SIZE: 12pt; FONT-FAMILY: 'Times New Roman'; mso-fareast-font-family: 'Times New Roman'; mso-ansi-language: TR; mso-fareast-language: TR; mso-bidi-language: AR-SA">Bugün gruplarda son maçlar oynanacak. ABD’nin birinciliği garanti. Çeyrek final rakibi büyük ihtimalle Hırvatistan ya da Avustralya olacak (Hırvatlar, İran’a Avustralya ise Litvanya’ya yenilir, Rusya da Arjantin’i yenerse mucize gerçekleşir ve Ruslar, ABD’nin karşısına çıkabilir). Hazırlık maçlarında Litvanya elemelerde Yunanistan ve İspanya’nın ABD’ye direnememesi, Anti-Amerikancıların umudunu Arjantin’e yüklemesine neden oluyor. O zaman hatırlatalım ABD aynı kadroyla geçen yaz Amerika Kupası finalinde Arjantin’i 118-81 mağlup etmişti. Neyse siz yine de ümidinizi yitirmeyin Arjantin turnuvaya Ginobili, Nocioni, Oberto gibi yıldızlarından yoksun B Takımı’yla katılmıştı.</span>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/1609.htm), [web.archive.org (arşiv bağlantısı)](http://web.archive.org/web/20090416163630/http://www.taraf.com.tr:80/makale/1609.htm)
# NBA Değerlendirmesi -1 (Doğu Konferansı)

*Tarık Dağlı 27.10.2008*

<div class="taraf_structure_2col_1zq">
<div class="margen_n">



 <p><font face="Times New Roman"><br/>
<p>NBA, 63. sezonuna kapılarını yarın açıyor. Sezonun açılış mücadelesi ise geçen yıl Doğu Konferansı finalini oynayan Cleveland Cavaliers ve Boston Celtics arasında. Geçen yıl Boston 22 yıllık hasretini dindirerek şampiyonluğa ulaşmıştı. Bu yıl ise takımların genel menajerleri Yoncaların finale çıksa da unvanlarını Los Angeles Lakers'a kaptıracakların söylüyor. Geçen sezona göre en büyük farkları final serisinde kritik işler yapan veteran isimler PJ Brown ve James Posey'nin bulunmaması. Herşeyden ötesi geçen yıl gözleri şampiyonluktan başka birşey görmeyen Pierce-Garnett-Allen üçlüsü bakalım aynı arzuyu gösterebilecek mi?</p><br/>
<p>Atlantik Grubu'nda Boston'ın birinciliğini zorlayacak bir takım yok ama Toronto Raptors'ın en büyük amacı play-off olacak. TJ Ford'un gidişi Calderon'a daha fazla zaman vercecekken, bizim evin haşarı çocuğu Solomon bu takımda sırıtmayacağını ispatladı bile. Takıma gelen Jermaine O'Neal Raptors'a pota altında büyük güç katarken Bosh'un da gerçek yeri olan power forvete geçmesini sağlayacak. 213'lük Bargnani'nin kısa forvete oynayabilme ihtimali ise muhtemelen rakipleri korkutmaya yetiyordur.</p><br/>
<p>New Jersey Nets, 2010'da takımı Brooklyn'e taşıyıp o yıl serbest kalacak olan Lebron James'i evine döndürmek için şimdiden çalışmalara başladı. Öncelikli işleri takımın yıldızlarını yok pahasına gönderip bütçede yer açmak. Takas dönemi bitmeden Vince carter'a da veda edip ligin dibine çökebilirler.</p><br/>
<p>New York Knicks için Mike D'Antoni'nin koçluğu dönüm olabilir ama takım hala Marburry, Randolph, Rose gibi yüksek kontratlı kamburlardan kurtulamadı. Ayrıca sırf takımın sembolü diye Patrick Ewing'in oğlunu takıma getirmek maç kazandırmaz.</p><br/>
<p>Philadelphia 76ers, Elton Brand'in gelişiye konferansta daha üst sıralara yükselebilir ama ama Igoudala onları daha yukarlara çıkarabilecek bir Iverson değil.</p><br/>
<p>Merkez Grubu'nda LeBron James ve arkadaşlarının Cleveland Cavaliers'i nereye taşıyabileceği tam bir muamma. LeBron her geçen gün motivasyunu kaybedir görünürken, takım hen sezon arası ve bitiminde Kral'a yeni muhafızlar kazandırmaya çalışıyor ama bu da takım kimyasını bozuyor. Biraz istikrar finalin kapısını açabilir.</p><br/>
<p>Detroit Pistons ilk beşinin dördü altı yıldır beraber oynuyor. Bu bile onları en iyiler arasına sokmaya yeterli. Yeterki draftlarla besledikleri kenardan yeterli yardım gelsin, ligde baş edemeyecekleri takım olmaz.</p><br/>
<p>Chicago Bulls son iki yıldır yaptıkları yatırımlar sonuçsuz kalınca yine "Mazi kalbimde bir yara" şarkısını söylerse işleri zor. Draftın bir numarası Rose onlar için tam bir piyango. Zirveye oynamak için Hinrich, Gordon ve Hughes'tan ikisini kullanıp zayıf pota altını güçlendirmeleri gerekecektir.</p><br/>
<p>Hiç yıldız oyuncusu olmasa da Indina Pacers'ın yetenekli bir kadrosu olduğu doğru. Bu genç ve dinamik kadroyla herşeyi yapabilirler ama asla play-off ilk turundan öteye gidemezler.</p><br/>
<p>Son yıllarda eline birçok şans geçse de bunu iyi değerlendiremeyen takım varsa o da Milwaukee Bucks. Neticede hâlâ Redd'in eline bakıyorlar ve anlamsız takaslarla takımı figürenlar ordusuna çevirdiler.</p><br/>
<p>Doğu'nun son grubu Güneydoğu'nun mutlak birinilik favorisi Hido'lu Orlando Magic. Hido, Lewis ve Howard çok korkutucu bir üçlü. Yine de play-off ömürlerini uzatmak için iyi bir oyun kurucu ve sadece idare edecek bir uzuna ihtiyaçları var.</p><br/>
<p>Birileri Washington Wizards sahibi Abe Pollin aklından bir hastane kurmayı defalarca kurmuştur. Sezon açılışı öncesi Arenas, Haywood ve Jamison sakat, ne kadar şaşırtıcı değil mi? Sağlam bir Wizards elbet Konferans finaline oynayabilir ama Butler'ın da sakatlanamayacağının garantisini kim verebilir ki?</p><br/>
<p>Dwyane Wade'in soloları olması Miami Heat'i izleme ızdırap verici bir hal alabilirdi. Özellikle yanında iyi bir gard olmayan Shawn Marion'ın nasıl sıradanlaştığını izlemek çok acı verici. Neyseki çaylak Basley hazırlık maçlarında yürek hoplatan hareketleriyle takıma biraz heyecan kattı. Bence Wade bu yıl tedavi görsün, Heat de gelecek yıl Ricky Rubio'yu seçmek için geçen yılki senaryoyu oynasın.</p><br/>
<p>Avrupa'ya önemli bir oyuncusu kaptıran ilk takım olarak tarihe geçen Atlanta Hawks için gelecek parlak ama bu sezon için aynı tahminde bulunmak biraz zor.</p><br/>
<p>Hazırlık maçlarının hiç maç kazanamayan tek takımı Charlotte Bobcats artık yeni takım olma bahanesine sığınamaz. Beşinci yılına giren takımın yıldızları hâlâ Emeka Ofakor ve Gerald Wallace. Geri kalanlar ise ilk günkülerden de faydasız neredeyse. </p></font></p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2416.htm), [web.archive.org (arşiv bağlantısı)](http://web.archive.org/web/20081030043756/http://www.taraf.com.tr:80/makale/2416.htm)
# Yerel lige global başkan

*Tarık Dağlı 26.11.2008*

<div class="taraf_structure_2col_1zq">
<div class="margen_n">



 <p>Potada gelecek dört yılın patronu bu haftanın başında belli oldu. Zaman zaman federasyon içinde yaptığı yaptırımlarla tepki çeken özellikle muhalif grupların sesini kısmakla itham edilen eski başkan Turgay Demirel, 16 yıldır sürdürdüğü görevine bir dört yıl daha devam etme hakkı kazandı. Bir önceki seçimlerde Lütfi Arıboğan’ı sadece üç oy farkla geçen Demirel, bu sefer Selam Gökçe’ye daha büyük bir fark atmayı başardı ama eski tartışmalar yine dinmedi. En büyük sıkıntı tüzükte yazan “Başkan adaylarının vergi borcu olmaması gerekir” maddesi. Demirel’in hissesinin bulunduğu şirketlerin iflası ve vergi borçlarının olması yine gündemdeydi. Ayrıca yerel projelerin zayıflığı, federasyonun politikasının tamamen yurtdışına yönelik olması da eleştirilen bir başka konuydu. <br/><br/>Açıkçası Turgay Demirel’in bunca zamandan sonra hedeflerini ve bakış açısını değiştireceğini pek sanmıyorum. Yani aynı mevzular konuşulmaya devam edecek. Sorunlarına çözüm bulamayan ufak bütçeli takımlar parke üzerinden silinmeye devam edecek. FIBA üzerinde güçlü bir lobi oluşturma çabasındaki Demirel ise Avrupa ve Dünya Şampiyonaları’nı Türkiye’ye getirdikten sonra muhtemelen FIBA Başkanlığı’na oynayacak. <br/><br/>Eleştirmesi zor bir durum, neticede hakkındaki suçlamaların dışında Demirel’in Türk basketboluna getirdikleri de gün gibi ortada. Ne diyelim umarız Demirel eleştirenlerin iddiaları da susturacak çözümler getirebilir. <br/><br/>Tüm bu seçim hengâmesinin gölgesinde kalan ligde ise Efes Pilsen’in çıkışı devam ediyor. Lacivert-beyazlılar Erdemir deplasmanından 24 sayılık galibiyetle dönerken savunmasıyla parmak ısırttı. Bu arada Efes’in gönderdiği ABD’li uzun Dwayne Jones da Charlotte Bobcats’le sözleşme yaptı. <br/><br/>Ligin tek yenilgisiz takımı, kolay geçmesi beklenen Beşiktaş Cola Turka maçında ecel terleri dökse de galibiyet çıkarmayı başardı. Siyah-beyazlılar ise bu tür performansları ekonomik kullanıp sıralamada çekişecekleri takımlara karşı sergilerlerse daha akılcı bir iş yapmış olurlar. Büyük takımları yenmek ligde kalmak için yeterli olmuyor. Bunun en güzel örneğini geçen yıl Efes Pilsen, Fenerbahçe ve Galatasaray’ı yenen Alpella göstermişti. Geçen yıl demişken, bir önceki yılın son haftalarını kelle koltukta geçiren ve mucizevî bir şekilde ligde tutunan Oyak Renault’yla Darüşşafaka’nın kapışmasından Daçka galip çıktı. Her iki takım da bu sezon işleri çok sıkı tutuyor. <br/><br/>Oyun disiplininden ödün vermeyen Fenerbahçe Ülker bu sezon ilk kez Aliağa karşısında çaresiz kaldı. Üç ABD’lisinden 82 sayının 74’ünü bulan İzmir ekibi sarı-lacivertlilerin ipini çekti. Galatasaray, Efes yenilgisiyle sekteye uğrayan galibiyet serisine Karşıyaka’yla yeni bir başlangıç yaptı ama sarı-kırmızılıların gard sorunu hâlâ sürüyor. Mersin bu sezonun Cindirellası olmaya, Antalya deplasmanındaki galibiyetiyle devam etti. Selçuk Üniversitesi, galibiyeti olmayan TED Koleji rahat geçerken Banvit galibiyet serisine Kepez maçıyla devam etti. <br/><br/>Unutmadan gelecek haftanın en büyük maçının altını çizelim. Geçen yılın finalistleri Fenerbahçe ve Telekom, Abdi İpekçi’de karşılaşacaklar.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/2844.htm), [web.archive.org (arşiv bağlantısı)](http://web.archive.org/web/20081201162418/http://taraf.com.tr:80/makale/2844.htm)
# İlkler, rakamlar ve tercihler

*Tarık Dağlı 17.12.2008*

<div class="taraf_structure_2col_1zq">
<div class="margen_n">



 <p>Ligde dokuz hafta boyunca galibiyet yüzü göremeyen Kepez Belediyesi ve TED Kolej’in kazandıkları ilk haftanın aynı olması bu iki takımın şimdilik kurduğu kader birliğinin devam edeceği sinyallerini verdi. Zaten haftanın en büyük kıpırdanışı da ligin aşağılarından geldi. Kepez, geçen yıl güzel bir ivme yakaladığı Boşnak koçu Hadzic’le yollarını ayırırken, ligin dibinden takım çıkarma konusunda üstat Halil Üner’i göreve getirdiği hafta kümede kalmak için mücadele etmesi muhtemel Erdemir’i 77-56’lık skorla geçti. 56 sayı bu yıl maç başına yaklaşık 85 sayı yiyen Kepez’in, potasında gördüğü en düşük rakam. TED Kolej ise üç hafta önce bu takımı en iyi tanıyan Hasan Özmeriç’i göreve çağırdıktan sonra Galatasaray ve Erdemir’e karşı başabaş mücadele etmişti. Özmeriç yönetimindeki takım nihayet bu hafta Karşıyaka’yı 71-63 mağlup etti. <br/><br/>Alt sıralardan kurtulma mücadelesi veren Beşiktaş ise Banvit karşısında kelimenin tam manasıyla alnının teriyle bir galibiyet elde etti. Siyah-beyazlılar pota altından yüzde 41, üçlük çizgisinin gerisinden ise yüzde 34’le atmalarına karşın özellikle 8’i Cevher’den gelen 20 hücum ribaunduyla (Beşiktaş normal sürede maçı uzatmaya götürürken ve uzatmalarda mücadeleyi kazandığı basketi bulurken son hücumu üçer kez kullandı) üst üste üçüncü galibiyete uzandı. Oyak Renault, Selçuk Üniversitesi’ni yine savunması ve sezonun flaş isimlerinden Evren’in 22 sayılık katkısıyla 80-69 yenerken lige en göze çarpan başlangıcı yapan iki takını mücadelesinde Aliağa, Darüşşafaka’yı 92-81 yendi. <br/><br/>Galatasaray Cafe Crown, Mersin deplasmanında zorlanarak 75-70 galip gelse de, Zizic’in yokluğu ve ilk 5 başlamayana Gurovic ile Milojevic’in toplam 9 sayılık katkısı gelecek için olumlu sinyaller vermedi. Yönetimin nedense her fırsatta göndermek istediği ama bir türlü kılıf uyduramadığı koç Murat Özyer ısrarla kazanmaya devam ediyor. Özyer bir tetiklerse, Antalya’daki görevinden ayrılan Orhun Ene’nin sarı-lacivertlilere dönmesi ise kesin gibi görünüyor. <br/><br/>Ligdeki son dört maçında üç, Euroleague’de ise üst üste üç maçını kaybeden Fenerbahçe, yeni koçu Altar Tunçkol’la ilk kez parkeye çıkan Antalya’ya patladı. 26 sayı atan Mirsad önderliğinde Antalya potasını üçlük yağmuruna tutan sarı-lacivertliler 26’da 15’le yüzde 58’lik isabet bulunca bu sezon ilk kez üç haneli sayılara ulaşarak 100-62’lik galibiyete ulaştı. <br/><br/>Efes Pilsen ise kritik Türk Telekom mücadelesinden sezon öncesi kampında ve milli takımda kariyerinin en verimli oyunlarını sergileyen Ender’in 21 sayı, 6 asist ve 2 top çalmalık mükemmel performansıyla 80-76’lık zor bir galibiyet çıkardı. Kerem Gönlüm’ün sakatlığı nedeniyle Kakiouzis’in dakikalarını artıran Ergin Ataman kritik bir tercih yaparak Charles Smith’i oturtup Sinan’ı oynatmak yerine –ki böyle yapsaydı daha fazla dakikayı hak eden Sinan’ı oynattığı için kimse onu yargılayamazdı- Vujanic’in dakikalarını Ender’e vermeyi tercih etti. Geriden gelerek maça ortak olan Telekom’u ise Tutku’nun 4, Asım’ın 6 top kaybı yaktı.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3150.htm), [web.archive.org (arşiv bağlantısı)](http://web.archive.org/web/20081218101021/http://www.taraf.com.tr:80/makale/3150.htm)
# Ruslar mı batsın, biz mi çıkalım

*Tarık Dağlı 31.01.2009*

<div class="taraf_structure_2col_1zq">
<div class="margen_n">



 <p>Tüm dünyayı kasıp kavuran küresel mali kriz, en çok Rus oligarkları vurunca, para babalarının çok değerli basketbol takımları, oyuncularını satmak zorunda kalıyor. <b>Dinamo Moskova</b>, NBA patentli skoreri Jennaro Pargo’yu, sakat Josh Childress’ın yedeği olarak <b>Olympiakos</b>’a göndermek zorunda kalırken, Trimph Lyubertsy’nin yakından tanıdığımız gardı Kerem Tunçeri de eski takımı <b>Efes Pilsen</b>’in yolunu tuttu. Khimki’de Delfino, Garbojasa gibi dev kontratlı oyuncuların durumu kritik, diğer takımların da durumu hiç farklı değil, <b>CSKA Moskova</b> hariç. Son Avrupa şampiyonu, <b><i>Top 16</i></b>’da <b>Fenerbahçe</b>’nin grubuna düştüğünde, onların da benzer bir kriz içine girmelerini aklımızdan geçirmiş olabiliriz, özellikle de önceki günkü maçtan sonra. Tabii başarıya giden yolun, diğerlerinin seviye düşürmesinden değil, kendimizin çıtayı yükseltmesinden geçtiğini söylemenin lüzumu bile yok. Ama yukarıdaki cümlelere itirazı olmayan biri kolayca anlar ki, <b>Fenerbahçe</b>’nin <b><i>Top 16</i></b>’da yoluna devam etmesi için kadroya takviye yapması şart, hem de çok acil. <br/><br/>Sarı-lacivertlilerin grubunda zayıf halka görünen <b>Cibona</b>’nın da evinde kolay yenilmediğini söylemiştik, Hırvatlar, <b>Siena</b>’ya geçit vermeyerek bizi haklı çıkardı. <b>Cibona</b>’nın ABD’lisi Earl Calloway’in performansı ise etkileyiciydi.<b> <br/><br/>E Grubu</b>’nda <b>Tau Ceramica</b>, <b>Prokom</b>’u 99-77 gibi ezici bir skorla geçerken Teletovic, Rakocevic ve Vidal maçın kahramanlarıydı. AJ Milano ise, ilk gruplarda yaptığı sürprizlerin devamını <b><i>Top 16</i></b>’nın ilk haftasında sürdürdü. İtalyanlar evinde <b>Olympiakos</b>’u 76-74 yenerken Yunanlıların 16’da 2 üçlükte kalması maçın en kritik istatistiğiydi.<b> <br/><br/>F Grubu</b>’nda <b>Real Madrid</b>, Sergio Lull’un akılalmaz son çeyrek oyunuyla ezeli rakibi <b>Barcelona</b>’yı 85-83’lük skorla alt ederken, Ersan 5 sayı ve 5 ribauntta kaldı. Transfere Dee Brown’ı alarak devam eden <b>Maccabi</b> de <b>Alba Berlin</b>’i 96-65 yenerek haftanın en farklı skorunu elde etti. Bu maçta D’or Fischer 21 sayı, 8 ribaunt ve 4 blok; Lior Eliyahu ise 22 sayı, 8 ribaunt, 2 asistle haftanın en değerli üç oyuncusu arasına girdi. <br/><br/>Haftanın bir başka değerlisi Nicola Pekovic olurken, <b>Panathinaikos</b>’un Sırp pivotu eski takımı <b>Partizan</b>’a karşı 26 sayı ve 6 ribauntla oynadı ve takımını 81-63’lük galibiyete taşıdı. <b>Malaga</b> ise <b>Roma</b>’yı deplasmanda 88-75 yenerek çok önemli bir galibiyetle haftayı kapattı.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/3808.htm), [web.archive.org (arşiv bağlantısı)](http://web.archive.org/web/20090203110641/http://taraf.com.tr:80/makale/3808.htm)
# İstatistik mini etek gibidir...

*Tarık Dağlı 04.02.2009*

<div class="taraf_structure_2col_1zq">
<div class="margen_n">



 <p>Başlığı süsleyen söz Manchester United’ın kurt teknik direktörü Alex Ferguson’a ait. Tam metin ise şöyle: “İstatistik mini eteğe benzer; çok şey gösterir ama asıl görünmesi gerekeni göstermez.” <br/><br/>Şimdi ligimizden bazı istatistiklere bakalım... Ligin sayı krallığında ilk 20 sırada sadece iki yerli isim var. Serkan Erdoğan ve Hakan Köseoğlu. Ribauntlarda ise bu rakam beşe çıkıyor. Sayı liderlerindeki 20 adamın arasında ilk dört sıradaki takımlardan sadece dört isim yer alıyor. <b>Efes</b>’ten Charles Smith, <b>Telekom</b>’dan Serkan ve Wright, <b>Galatasaray</b>’dan Graves. <br/><br/>Bir de son haftadan bazı rakamları inceleyelim. <b>Banvit</b>’ten Erkan Veyseloğlu, takımının <b>Selçuk Üniversitesi</b>’ni 90-89 yendiği maçta 3’te 3 üçlük isabetiyle 19 sayı, 4 ribaunt ve 2 asistle oynamış. Milojevic ve Gurovic’ten yoksun <b>Galatasaray</b>, zorlu <b>Antalya</b> deplasmanından 85-77 galip dönerken Murat Kaya 13 sayı, 6 ribaunt ve 6 asistle takımı harika yönetirken, Cemal Nalga 13 sayı ve 11 ribauntla parmak ısırttı. <b>Beşiktaş</b>, <b>Mersin</b>’e 93-72’yle ligdeki en farklı mağlubiyetini tattırırken Cevher 26 sayı, 8 ribaunt; yıllanmış şarap Haluk ise 20 sayı, 6 asistle takıma can verdi. <b>Daçka</b> mucizesi, <b>Erdemir</b>’i de geçerken Soner 16 sayı ve 4 asistle yine takımını kurtardı. Hakan Köseoğlu’nun 30 sayı, 4 ribaunt ve 8 asistini ise <b>Karşıyaka</b>, <b>Telekom</b>’a 87-81 yenildiği için saymayalım bile. <br/><br/>Bir örnek de <b><i>Euroleague</i></b>’den. Potanın El Classico’sunda <b>Real Madrid</b>, son dakikalarına 10 sayı geride girdiği maçta 22 yaşındaki gardı Sergio Llull’un 1,5 dakikada gösterdiği 8 sayı, 2 top çalma ve 1 asistlik performansla yıldızlar karması <b>Barcelona</b>’yı 85-83 mağlup etti. <br/><br/>Gelelim işin özetine... İyi kötü belli ettik zaten niyetimizi, yabancıları 40 dakika oynatıp düşük yüzdelerle istatistik manyağı yapmanın kimseye bir şey kazandırdığı yok. Galibiyetin x faktörleri hep yerliler oluyor, onların ekstra performansları kazananı belirliyor. Geçmişte Ümit Milli Takım turnuvalarında NBA’in sayılı gardları arasına giren Tony Parker’ı harcayan Ender, <b>Portland Trail Blazers</b>’ın rotasyonunda fazlasıyla yer edinen Sergio Rodriguez’e parkeyi dar eden Hakan, o günkü hallerinin bir arpa boyu ötesinde değiller. Binlerce kez yazılmıştır bu konu ve ‘yerlilere, gençlere yer verin’ diyenler Tanjevic’in eşit rotasyonunu da eleştirmeye devam edecek. Bu işin orta yolu yine bulunmayacak. Doğuş Balbay, Erdinç Balto, Barış Hersek, Furkan Aldemir, Kadir Çıpa hatta Soner Şentürk de ‘potansiyeli var ama...’ oyunculardan olacak. Yazık olacak... <br/><br/>Tekrar lige dönersek; <b>Galatasaray</b> herşeye rağmen ilerliyor, İzmir takımları ve <b>Antalya</b> çok istikrarsız, <b>Beşiktaş</b> resmen uçuyor, <b>Efes</b> milli takımın gard rotasyonuyla da (Engin, Ender, Kerem) ligde şampiyon olamazsa yeni bir geleceğe dönüş senaryosu yazmaları gerekecek, <b>Fenerbahçe</b> yense de yenilse de rotasyonda, <b>Banvit</b> bir türlü savunma yapamıyor, Selçuk da <b>Banvit</b>’e uyuyor ama onlar kadar kazanamıyor, <b>Daçka</b> az daha zorlasa ilk beşe girecek, <b>Mersin</b> düşüşte, <b>Telekom</b> çıkışta, <b>Kepez</b> ve <b>Erdemir</b> saman alevi, <b>TED Kolej</b> ısrarla kaybediyor, <b>Oyak</b> <b>Renault</b> ekmeğin içinden içinden yiyor.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3877.htm), [web.archive.org (arşiv bağlantısı)](http://web.archive.org/web/20090703102033/http://www.taraf.com.tr:80/makale/3877.htm)
# İllüzyonist Kanarya, Zagrep sahnesinde

*Tarık Dağlı 14.02.2009*

<div class="taraf_structure_2col_1zq">
<div class="margen_n">



 <p><b>Fenerbahçe Ülker</b>, bu sezon oynadığı belki de en kritik maçta belki de Avrupa’nın en aksi takımlarından biri olan <b>Cibona Zagrep</b>’i deplasmanda 65-55 mağlup ederek, çeyrek finale çıkma ümitlerini sürdürdü. Yazının başlığını, bu galibiyetle birleştirince şöyle “Fenerbahçe rakibine top bile göstermedi, Cibona’nın başını döndürdü, Hırvatlarla adeta dalga geçti” demek isterdim ama açıkçası siz bu galibiyete pek bel bağlamayın. <br/><br/>Mirsad dışında takımı sırtlayan olmadı dün. Evlerinde, kostüm giyip Süperman’e dönüşen <b>Cibona</b>lılar, ne güzel tesadüftür ki önceki gün kriptonit görmüş gibi gezindiler parkede. <b>Fenerbahçe</b>’nin hücum gücü Ömer, Smith, Mrsic ve Emir 7 sayı, 6 top kaybıyla geceyi kapattı. Giricek 5’te 0 üçlük atarken, Green’in savunması evlere şenlikti. Bir tek Mirsad, 20 sayı, 13 ribaunt ve 2 blokluk inanılmaz performansla <b>Cibona</b>’yı yıkan kriptonit oldu. Neyse ki Tanjevic onu rotasyondan muaf bırakarak 30 dakikadan fazla süre verdi. Bu çok önemli ve çok kritik galibiyete gölge düşürmek istemem ama sarı-lacivertliler biraz şanslıydı; gelmek istediğim nokta ise şu: Hedef gruptan çıkmak ise deplasmanda <b>CSKA</b> galibiyeti gerçekçi olmaz. O zaman içeride <b>Cibona</b>’yı geçmek ve <b>Siena</b>’ya en az 9 sayı fark atmak için takımın biraz daha fazlasına ihtiyacı var.<b> <br/><br/>Siena</b> evindeki galibiyet serisine <b>CSKA Moskova</b>’yı da eklerken Rusların bu sezon birkaç maçta düştükleri şut atamama sendromu, işlerine çok yaradı. <b>Siena</b>’nın bu galibiyeti, <b>CSKA</b>’yı deplasmanda da yenememeleri halinde <b>Fenerbahçe</b>’nin çıkış rotasına engel değil. Tabii <b>Cibona</b> hâlen evinde <b>CSKA</b>’yı devirme potansiyeline sahip, anlaşılan bu grubun kaderi son hafta son saniyelerde yazılacak. <br/><br/>Bu yılın en önemli şampiyonluk adaylarından <b>Barcelona</b>, haftayı Ersan’ın performansıyla karlı kapattı. Katalanaların, <b>Alba Berlin</b>’i 85-69 yendiği maçta Ersan 30 sayı, 11 ribaunt, 2 asist, 2 top çalma ve 2 blokla oynayarak haftanın en iyisi olmayı hak etti. 22 yaşındaki oyuncunun bu etkileyici rakamları olması bu paye Mirsad’a gidecekti. <b>Barcelona</b>’nın bulunduğu F Grubu’nun diğer maçında <b>Real Madrid</b> evinde <b>Maccabi</b>’yi 98-78 mağlup ederek yenilgisizliğini korudu. <b>Madrid</b>’e evinde alacağı <b>Alba Berlin</b> galibiyeti, çeyrek final biletini verecek. Gerisini <b>Barça</b> ve <b>Maccabi</b> düşünsün. <br/><br/>A Grubu’nda <b>Olympiakos</b>, <b>Prokom</b> deplasmanından Vujcic’in eski günlerini hatırlamasıyla 93-68’lik galibiyet çıkarırken <b>AJ Milano</b> mucizesi, <b>Tau Ceramica</b>’ya işlemedi. İspanyollar evinde İtalyanları 108-90’la ezdi. <b>Prokom</b>’un galibiyetinin bulunmadığı grupta diğer üç takım ikişer galibiyetle sıralanırken burada da düğüm ancak son maçlarda çözülecek gibi duruyor.<b> <br/><br/>Panathinaikos</b> ilk tur gruplarındaki umursamaz havasından kurtulunca, çekişmesi en yüksek olmaya muhtemel G Grubu’nda üçüncü galibiyetini aldı. Yoncalar, <b>Roma</b>’yı da 25 sayı farkla 92-67 mağlup etti. <b>Panathinaikos</b>’un zorlu grupta rakiplerine ortalama 18 sayı fark atması gerçekten korkutucu. Sürprizlerin takımı <b>Partizan</b>, evinde <b>Malaga</b>’yı tek sayıyla geçerek şimdilik Yoncaları takip ediyor ama galibiyetsiz <b>Roma</b>’nın bile kalan üç maçını kazanarak gruptan çıkması kimseyi şaşırtmaz.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/4023.htm), [web.archive.org (arşiv bağlantısı)](http://web.archive.org/web/20090217115215/http://taraf.com.tr:80/makale/4023.htm)
# Nesiller arasındaki değişmeyen gerçekler

*Tarık Dağlı 25.02.2009*

<div class="taraf_structure_2col_1zq">
<div class="margen_n">



 <p><b><i>Türkiye Kupası</i></b> dokuzuncu kez <b>Efes Pilsen</b>’in müzesinde. Türkiye Kupası’nın gölgesinde kalan turnuvada ise Yıldızlar Avrupa Şampiyonası’nı andıran <b><i>Türk Telekom Kupası</i></b>’nda Yıldız Milliler Hırvatistan, Rusya, Almanya, İtalya, Fransa, Polonya, Slovenya, Yunanistan, Ukrayna ve Gürcistan’ı geçerek şampiyonluğa ulaştı. Berkay, Erbil, Ramazan, Kerem, Uğur gibi geleceğin yıldızları Avrupa arenasındaki en önemli rakiplerine aman vermezken yine genç bir kategoride büyük bir sevinç yaşadık ama ilerisi için ne kadar ümitlenebildik. <br/><br/>Genç, yıldız, ümit kategorilerinde başarıya ulaşırken A Takım seviyesinde yaya kalmaya devam ediyoruz. Belki gelecek yıl evimizdeki <b><i>Dünya Şampiyonası</i></b>’nda bir adım daha ilerleriz ama bunun da hâlâ mirasını yiye yiye bitiremediğimiz 12 Dev Adam temalı Avrupa ikinciliği gibi bir saman alevi olmayacağının garantisini kim verebilir. Yıllardır <b><i>Final Four</i></b>’a yaklaşamıyoruz, <b>Efes</b>’in efsanevi <b><i>Koraç Kupası</i></b>’yla avunuyoruz. Ligimizde şampiyonluğa oynayan <b>Telekom</b>, Avrupa’da hem de kendi evinde İtalya’da sıradan bir takıma dönüşen <b>Benetton</b>’dan 30 fark yiyor. Toplama takım dediğimiz Ruslar, bizimkileri birer birer katlıyor. Altyapı destekli Sırp, Hırvat, Yunan ve İspanyollardan bahsetmeyelim bile. Takımlarımıza koymaya tenezzül etmeyeceğimiz oyuncuları bizim karşımıza çıkınca, fundamental dersleri vererek kariyerlerinin en güzel oyunlarını oynuyorlar. <br/><br/>Hâlâ bir basketbol kültürümüz olmadığından da yıllardır yaptığı doğruları ezbere parkeye koyan <b>Efes Pilsen</b> dokuzuncu kez kupayı kaldırıyor. Muhtemelen ligde de şampiyon olurlar. <b>Telekom</b> yine istikrarını kaybetmiş gibi duruyor, şimdi de forvet Kennedy Winston’ı takımdan gönderdiler. İki yıldır tozu dumana katan <b>Fenerbahçe Ülker</b> bu yıl <b>Efes</b>’le yaptığı ikinci maçı da kaybetti. <b>Beşiktaş</b> tam doğruları buldu derken koç Hakan Demir’in istifası geldi. <b>Galatasaray</b> en ufak rüzgârda yıkılacak gibi. Siz bakmayın <b>Erdemir</b>’in final oynamasına, hoş bir illüzyon aslında bu peri masalı. <br/><br/>Yanlış anlaşılmasın <b>Erdemir</b>’in başarısına gölge düşürecek en ufak imadan imtina ederim. Bileklerinin hakkıyla finale kaldılar üstelik <b>Efes</b>’e de öyle hemen teslim olmadılar. Bu şirin ilçenin sınırından girdiğinden beri iki yıl önceki yıldız potansiyelli haline bürünen Hakan Demirel, Kerem-Ender ikilisinin yanı sıra boğucu <b>Efes</b> savunmasına karşı ayakta kalabilseydi işin rengi değişirdi. Ama bunun için Hakan’ı suçlayacak değiliz. Keşke bizi ümit ve genç turnuvalarda alıştırdığı gibi mükemmel oyununa ara vermeden devam etseydi de şimdi ondan hesap sorabilseydik. O zaman Cenk’e, Sinan’a, Cemal’e, Bora’ya, Yasin, Emre’ye, Can’a, Berkant’a da hesap sormamız gerekirdi. Onları doyasıya parkede görmedikten sonra nasıl olacak bu iş, onun yolunu bulamadım. Bu isimlerin birçoğu size yabancı gelebilir ama 2006’da <b><i>Avrupa Ümitler Şampiyonası</i></b>’nda ikinci olmuşlardı bu gençler. O yüzden Berkay, Erbil, Ramazan, Kerem, Uğur’un da adlarını ezberlemeye gerek yok; ne de olsa unutmayacak mıyız onları da kenar bankının bir köşesinde. <br/><br/>O yüzden yabancı hocalar boşuna demiyor “gençler, yıldızlar, ümitler seviyesinde Türk takımlarına yenilebiliriz ama A takımda o kadar iddialı olmayın” diye...</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4190.htm), [web.archive.org (arşiv bağlantısı)](http://web.archive.org/web/20090309201458/http://www.taraf.com.tr:80/makale/4190.htm)
# Çekişme dolu haftanın gözdesi Beşkitaş

*Tarık Dağlı 04.03.2009*

<div class="taraf_structure_2col_1zq">
<div class="margen_n">



 <p>Haftaya genel olarak baktığımızda galibin son dakika hatta son saniyede belli olduğu mücadeleler fazlasıyla göze çarpıyor ama haftanın en farklı ve ses getiren maçı şüphesiz <b>Beşiktaş Cola Turka</b>’nın <b>Fenerbahçe Ülker</b>’i 110-95 mağlup ettiği derbiydi. Siyah-beyazlıların akıl almaz bir mücadele ortaya koyduğu maça kadar sarı-lacivertlilerin maç başına ortalama 68 sayı yediğini hatırlatalım. Hatta eski defterleri karıştıralım ve şaşıralım. <b>Fenerbahçe</b> ligde herhangi bir rakibinin üç haneli sayılara ulaşmasına en son 2004’te müsaade etmiş, İTÜ’ye 102-99 kaybettiği maçta. <br/><br/>Sarı-lacivertliler diğer ezeli rakibi <b>Galatasaray</b>’ın koç değişikliğinde sonra Koray Mincinozlu’nun ilk maçında da rakibine yenilmişti şimdi de <b>Beşiktaş</b>’ın yeni hocası Burak Bıyıktay’a hoş geldin partisi yaptılar. Hücumda bu sefer Marques Green direndi ama ABD’linin Türkiye’deki en iyi performansı maç kazandırmaya yetmedi. <b>Beşiktaş</b>, inanılmaz seyirci desteğiyle her attığını sokmaya başladığında bir başka istatistik <b>Fenerbahçe</b>’nin bu maçı kazanma ihtimalinin pek olmadığını söylüyordu. Sarı-lacivertliler toplam 12 ribaunt toplarken, <b>Beşiktaş</b> bu sayıya <b>Fenerbahçe</b> pota altında ulaşmış ve maçı 31 ribauntla tamamlamıştı. Avrupa’da yarın <b>CSKA Moskova</b> önünde pek de şansı olmayan <b>Fenerbahçe</b> bu defteri muhtemelen kapatıp hafta sonu <b>Efes Pilsen</b> maçına bir an önce konsantre olmalı. Mağlubiyet durumunda <b>Fenerbahçe</b> de play-off’ta rakibine 1-0 üstünlüğü verecek ve şampiyonluğun adı neredeyse şimdiden belli olacak. <b>Beşiktaş</b> için oyuncuların önünde saygıyla eğilmekten başka bir şey gelmiyor aklıma. Hepsi harika oynadı ama özellikle Cevher, Baxter ve Chatman olağanüstüydü.<b> <br/><br/>Efes Pilsen</b> kazanmaya devam etse de Hosley ve Tolliver destekli, Hüseyin güdümlü <b>Galatasaray</b> az daha lacivert-beyazlıların serisine son verecekti. <b>Galatasaray</b> bu transferlerle kendisine en azından final yolunu açtı, <b>Efes</b> ise kendi ipini çekmezse şampiyonluk hiç uzak değil. Aşağısı başarısızlık olur zaten. <br/><br/>Şimdi gelelim asıl heyecan fırtınasına... Tek galibiyetle lig sonuncusu <b>TED Kolej</b> ikinci zafere çok yaklaştı ama Mims’in son saniye üçlüğü 75-74’le galibin <b>Antalya</b> olduğunu ilan etti Ankara’da. <b>Mersin</b>, <b>Telekom</b>’a ecel terleri döktürdü ama keskin nişancı Lofton bu sefer maç getirecek atışları karavana salladı. <b>Daçka</b> mucizesi Hammonds’ın son saniye serbest atışı girse devam edebilirdi ama 11 haftadır bir kazanıp bir kaybeden <b>Kepez</b>’in falında galibiyet yazıyordu. Son periyotta geriden gelen <b>Oyak Renault</b>, Evren’in 15 sayı, 9 ribaunt ve 7 asistiyle kendi sıkletinde çok önemli bir galibiyete imza atarak son dokuz maçında sekizinci kez yenilen <b>Aliağa</b>’yı ateşe attı. Diğer maçlara oranla kazananın daha rahat bir galibiyet aldığı mücadelede <b>Erdemir</b>, <b>Banvit</b>’i 86-79 yenerek üst üste üçüncü zaferini kutladı. 11 hafta üçüncü sırada bulunan ama sonrasında sadece iki galibiyet alarak kendini kümede kalma savaşında bulan <b>Banvit</b>, düşüşünü <b>Karşıyaka</b> deplasmanında da sürdürdü. Lance Williams’ın 30 sayısına karşılık 29 sayı ve 9 asistle oynayan Hakan Köseoğlu ise haftanın performansına imza attı. </p>

<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/4323.htm), [web.archive.org (arşiv bağlantısı)](http://web.archive.org/web/20090505061334/http://taraf.com.tr:80/makale/4323.htm)
# Fenerbahçe elendi, biz de şaşırdık!

*Tarık Dağlı 07.03.2009*

<div class="taraf_structure_2col_1zq">
<div class="margen_n">



 <p>Evinde <b>Cibona Zagrep</b>’ten sezonun en büyük farkını yiyen takımın deplasmanda <b>CSKA Moskova</b>’yı yenmesini beklemiyordunuz değil mi; yoksa ben mi yanlış düşünüyorum. <b>Fenerbahçe Ülker</b>’in Avrupa’da çıkış bileti aslında ilk turda saklıydı derken hiç de abartmamışız aslında. Çünkü sarı-lacivertliler düşebilecekleri en basit grupta mücadele verip kolayca ikinci sıraya yerleşip daha iyi bir kura çekebileceğine zar zor üçüncü olabildi. Bakın o gruptan çıkan diğer takımların haline. İkinci <b>Roma</b> ve dördüncü <b>Alba Berlin</b> beşte sıfır çekti. <b>Fenerbahçe</b>’yi sayarsak C Grubu’ndan çıkan dört takımın üçü <b><i>Top 16</i></b> maçlarında ancak sonuncu olabilmiş. İllüzyon demiştik hani, işte böyle bir şey son sekiz ve <b><i>Final Four</i></b> hayalleri. Bu açıklamayı yaptıktan sonra <b>Efes Pilsen</b>’e de –geçerli bir bahane olmasa da- hakkını verelim. Onların gruptan çıkan <b>CSKA Moskova</b>, <b>Real Madrid</b> ve <b>Partizan</b> son sekiz arasında. <br/><br/>Haftanın maçlarına geri dönersek E Grubu’nda <b>Tau Ceramica</b>, <b>Prokom</b> deplasmanında idman yaparken, <b>AJ Milano</b>’nun tamam ya da devam maçında <b>Olimpiakos</b>, kendi evinde İtalyanlara bu şansı son saniyelerde teslim etmedi. <b>Milano</b>’dan Michael Hall 27 sayı, 9 ribaunt ve 3 top çalmalık performansıyla haftanın en iyi iki oyuncusundan biri oldu. <br/><br/>Haftanın bir diğer en iyisi <b>Maccabi</b>’nin yeni transferi, geçen yılın Galatasaraylısı Charles Ganies oldu. Gaines, prestij değerindeki maçta takımı <b>Alba Berlin</b>’i 76-70 yenerken 22 sayı, 12 ribaunt ve 1 top çlmayla parladı. Gruptan çıkmayı garantileyen İspanyolların ‘El Classico’sunu ise <b>Barcelona</b> 90-79’la kazandı. Ersan 9 sayı, 5 ribauntla görevini yaptı. <br/><br/>G Grubu’nda <b>Partizan</b>, geçen yıl çeyrek finalden ettiği <b>Panathinaikos</b>’u yine devirirken bu sefer iki takım da çeyrek final biletini aldı. Ateşli <b>Partizan</b> seyircisi 22,567 kişiyle salonu doldururken tarihte Avrupa’da bir salon maçında görülen en yüksek izleyici rakamına ulaşıldı. İlk turun iyi performans gösteren iki takımı <b>Malaga</b> ve <b>Roma</b>’nın kapışmasından İspanyollar 99-64’la galip çıktı ama bu maç da formaliteden öteye geçmedi.<b> <br/><br/>Fenerbahçe</b>, Rusya macerasından alışıldık senaryoyla dönerken haftanın en kritik maçı <b>Siena</b> ve <b>Cibona Zagrep</b> arasındaydı. Galibin turu garantileyeceği mücadeleyi İtalyanlar 86-70 kazandı ve çeyrek final geleneğini bozmadı.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/4374.htm), [web.archive.org (arşiv bağlantısı)](http://web.archive.org/web/20090505064005/http://taraf.com.tr:80/makale/4374.htm)
# Final Four’a bir adım kala

*Tarık Dağlı 14.03.2009*

<div class="taraf_structure_2col_1zq">
<div class="margen_n">



 <p><b><i>Euroleague</i></b>’de Top 16 maçları tamamlandı. Çeyrek finale yükselen takımlar geçen haftadan belli olmuştu, bu haftaki skorlar ise sıralamaları ve çeyrek final eşleşmelerini belirledi. Futbolun aksine basketbolun devler liginde daha homojen bir dağılım var ve açıkçası favoriler yine kestirilemez durumda. Çeyrek finalde üç İspanyol, iki Yunan, bir Rus, bir İtalyan ve bir de Sırp takımı mücadele edecek. <br/><br/>E Grubu’ndaki liderlik maçında istikrarsız <b>Olympiakos</b> bu sefer herkesin kendilerinden beklediği gibi mücadele verince <b>Tau Ceramica</b>’yı ikinciliğe itti. Yunan yıldızlar karmasının deplasmandaki zaferinde Final Four’ların gediklisi Nikola Vujcic ve Yotam Halperin takımı galibiyete taşıyan en önemli iki isim oldu. Rakocevic’in durduğu <b>Tau</b>’da ise Splitter ve Teletovic’in çabası yeterli değildi. Grubun diğer maçında NBA kariyerli Qyntel Woods, yıllardır kendisinden beklenen performanstan bir kukle sununca <b>Prokom</b>, deplasmanda <b>AJ Milano</b>’yu geçerek <b><i>Top 16</i></b>’yı siftahsız kapamadı.<b> <br/><br/>Maccabi</b>’nin turnuvaya erken veda ettiği grupta İsrail temsilcisi son maçında evinde <b>Barcelona</b>’ya 74-90 mağlup oldu. Katalanlarda cahil sutör Basile şov yaparken Ersan da 14 sayı, 9 ribaunt ve 3 blokluk performansla alkış topladı. Mütevazı kadrosuyla ligin en saygı gören takımları arasına giren <b>Real Madrid</b> ise <b>Alba Berlin</b>’i zar zor geçince grup birinciliği hayalini gerçekleştiremedi. <br/><br/>İlk turun ardından şaha kalkan <b>Panathinaikos</b> kadrosunun hakkını vererek G Grubu’nu ilk sırada tamamladı. Yoncalar <b>Malaga</b>’yı uzatmada 103-95 mağlup ederken Mike Batiste 22 sayı ve 9 ribauntla son haftanın en değerli oyuncusu olmayı başardı. İkinciliği garanti olan <b>Partizan</b> ise Roma deplasmanında rakibine bu turdaki ilk galibiyetini hediye etti.<b> <br/><br/>Fenerbahçe Ülker</b> iddiadan uzak maçta, ‘gruptan çıkma ihtimali olsaydı ne yapardı’ diye sordurdu. İyi götürdüğü maçın son 10 dakikasında sadece 5 sayı üretebilen sarı-lacivertliler, başta Kaukenas’ın 27 sayısı sonra da <b>Siena</b>’nın savunmasına teslim oldu. <b>CSKA Moskova</b> da <b>Cibona</b>’yı geçerken pek zorlanmadı. Bu arada Mirsad Top 16’daki ribaunt krallığının yanısıra sayı krallığında ikinci olurken, MVP sıralamasında da ilk basamakta yer aldı. <br/><br/>Şimdi sıra çeyrek finallerde. 24 martta başlayacak seriler ikinci maçları 26, üçüncüleri ise 31 martta. Üç galibiyete ulaşan bu mücadelelerde çıkmazsa 2 ve 8 nisan da serinin gerisi tamamlanacak. Eşleşmelere gelince; <b>Real Madrid</b> her ne kadar evinde zor kaybetse ve inatçı basketbolla her maça ortak olsa da yıldızlar karması <b>Olympiakos</b> istikrarı bulmuş görünüyor. İki maçtan bahsetseydik <b>Real Madrid</b>’in şansı daha çok olurdu ama uzun seride Yunanlılar üstün ağır basıyor. <br/><br/>Katalanlarla Baskların kapışmasında ibre tam ortada. İspanya Ligi’nin birincisi <b>Tau Ceramica</b> ve ikinci Barcelona’nın eşleşmesinde Barça’nın tek avantajı kendi sahasında oynayacağı maçların fazlalığı. Muhtemelen en zevkli çekişme bu eşleşmede olacak. <br/><br/>İlk tur maçlarında <b>Siena</b> ve <b>Panathinaikos</b> evlerinde zor galibiyetler alabilmişti. O dönemden bu yana Yoncalarda gözle görülür bir yükseliş var. Üstelik saha avantajı da onlarda. <br/><br/>Son şampiyon <b>CSKA Moskova</b>, turnuvanın en büyük sürprizi <b>Partizan</b> karşısında tabii ki favori. Ama unutmamak gerekir ki genç Sırplardan oluşan benzer bir kadroya sahip <b>Partizan</b>, 1998’de dönemin süper gücü <b>Olympiakos</b>’u eleyip <b><i>Final Four</i></b> yapmıştı. Uzun lafın kısası <b>CSKA</b> açık ara favori ama Sırplardan korkulur.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/4484.htm), [web.archive.org (arşiv bağlantısı)](http://web.archive.org/web/20090505061007/http://taraf.com.tr:80/makale/4484.htm)
# Gelsin puanlar açılmasın aralar

*Tarık Dağlı 18.03.2009*

<div class="taraf_structure_2col_1zq">
<div class="margen_n">



 <p>Yine kıran kırana maçlar, yine nefes kesen mücadele; ama bu hafta iki istatistik var ki gerçekten akıl almaz. Haftanın temasını ‘az zamanda çok iş yapanlar’ diye belirledi <b>Antalya</b>’dan Ralph Mims ve <b>Karşıyaka</b>’dan Leon Williams. 14 haftadır, <b>Efes Pilsen</b>’in kuyruğuna yapışan ve ikinci sıraya demir atan <b>Galatasaray</b>, <b>Pınar Karşıyaka</b> deplasmanından 87-83’lük mağlubiyetle dönerek <b>Telekom</b>’a geçilirken, parkede sarı-kırmızılılardan daha aslan biri vardı. Leon Williams’ın 26 sayı ve 11 ribauntu başlı başına maç kazandıracak bir istatistik ama onu haftanın aslanı yapan, bu rakamlara sadece 12 dakikada ulaşmasıydı. Kısa sürede gelen bu başarıda Hakan Köseoğlu’nun toplam sayısı 16’yı bulan asistlerinin de payını unutmamak lazım. Ayrıca <b>Galatasaray</b>’ın tam 13 yıldır <b>Karşıyaka</b> deplasmanından galibiyet çıkaramadığını da hatırlatmakta fayda var. Bu arada play-off yarışındaki hayati maçta ise <b>Antalya</b>, komşu <b>Mersin</b>’i deplasmanda 85-77’yle devirdi. Maçın kırılma anında ortaya çıkan Ralph Mims 20 sayı, 9 ribaunt ve 2 top çalmayla <b>Mersin</b>’i darmaduman etti. Kendisinin bu istatistiklere sadece 8 dakikada ulaştığını söylersek, galiba sizin de ağzınız açık kalır. <br/><br/>Haftanın hem yükte hem pahada en ağır maçında <b>Beşiktaş Cola Turka</b>, <b>Türk Telekom</b>’u ağırladı. <b>Telekom</b>, 96-84‘le üst üste dokuzuncu maçını kazanırken ikinci sıraya oturuverdi. <b>Telekom</b>’u Bekir ve Serkan taşırken Chatman’ın sakatlığıyla uğraşan Kartal, Mims’in de doping nedeniyle takımdan uzaklaştırılmasıyla iyice Beşiktaş alaturka oldu. Ligin belki de en kritik maçında geçen hafta <b>Efes</b>’i deviren <b>Fenerbahçe Ülker</b> ise <b>Aliağa</b>’yı 103-76 yenerek hem ilk devrenin rövanşını aldı hem de İzmir’in lige hızlı giren yeni ekibini iyiden iyiye ateşe attı. Bu arada biz Emir’in gard oynamasına alışmıştık: Vidmar ilk periyodu 4 asistle tamamlayınca gözlerimize inanamadık. <br/><br/>Sezon boyunca bir kez galip gelebildiler ama Hasan Özmeriç koçluğa geldiğinden beri, sekizinci kez kılpayı kaybettiler. Evinde <b>Selçuk Üniversitesi</b>’ne yenilen <b>TED Kolej</b> artık veda turlarına çıkıyor. Konya ekibi ise esrarlı iki ABD’lisini kaybettikten sonra daha bir şevke gelmiş görüntü çizdi. Haftanın yükte hafif, pahada ağır maçında ise <b>Oyak Renault</b>, <b>Darüşşafaka</b>’yı 77-73 yenince kümede kalma mücadelesi iyiden iyiye kızıştı. Bu mücadelenin tam ortasındaki ekiplerden <b>Erdemir</b>, <b>Efes Pilsen</b>’e hiç direnemezken; <b>Kepez Belediye</b>, süper ABD’lisi Gerald Finch’in 29 sayı, 11 ribaunt, 8 asist ve 2 top çalmalık performansıyla <b>Banvit</b>’i geçti. <br/><br/>Şimdi sıra gelecek haftada. Yedinci sıradan itibaren kümeden düşme tehlikesinin hissedildiğini göz önüne alırsak ortaya çıkan mücadelenin çetinliğini varın siz düşünün. <b>Selçuk Üniversitesi-Kepez</b>, <b>Erdemir-Karşıyaka</b>, <b>Banvit-Mersin</b> maçları şiddet katsayısının tavan yapacağı mücadeleler olacak. Bir de <b>Galatasaray</b>’ın üç haftada iki mağlubiyet almasıyla, <b>Fenerbahçe</b> ve <b>Telekom</b>’un ikinci sıra için iştahları epeyce kabarmış durumda. E iyi olacak hastanın doktor ayağına gelirmiş. Gelecek haftanın dev maçı bu ikili arasında oynanacak.</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/4555.htm), [web.archive.org (arşiv bağlantısı)](http://web.archive.org/web/20090505061011/http://taraf.com.tr:80/makale/4555.htm)
# Eylemsizlik kanunu ve etki-tepki

*Tarık Dağlı 22.03.2009*

<div class="taraf_structure_2col_1zq">
<div class="margen_n">



 <p>Maraton ya da uzun mesafe koşularını seyredenler bilir. Her koşucu kendi performansını bildiğinden, stratejileri de genelde bellidir. Kimisi öne geçip tempoyu ayarlar, kimisi öndeki gruptan kopmadan son metreleri bekler hamle yapmak için. Bazısına göre de yarışı bitirmek bile başlı başına ödüldür. Uzun bir koşunun son metrelerine girmeden hemen önce öne çıkmış iki atlete benziyor Sivas ve Beşiktaş da. Ya birbirlerini yorup arkadakilerin önünü açacaklar ya da tempolarını kabullenip son metrelere saklayacaklar kozlarını. Tabii riske girip erken depara kalkan da olabilir ama Beşiktaş bu riske girmeye hiç niyeti olmadığını baştan belli etti. <br/><br/>Beraberliğe razı gibiydi siyah-beyazlılar, hatta ilk devre Sivas'ın maçı kontrol altında tutmasına da müsaade ettiler ama statükonun malum sonuyla karşılaştılar neticesinde. Sen pozisyonunu bozmasan da çevredeki hareketlerden etkilenmemen kaçınılmaz oluyor. İkinci yarı Sivas vites arttırınca, önce hafifçe sallandı Beşiktaş, ardından kalelerinde buldukları golle duvara çarpmışa döndüler. Halbuki Mustafa Denizli'nin önünde güzel bir örnek var. Skora razı oynayan Fenerbahçe'nin başına gelenler Denizli'ye bir şey ifade etmemiş anlaşılan. "Onun da bildikleri vardır elbet" derken eylemsizlik kanun kadar kaçınılmaz bir kuralla Sivas'ı yakaladı siyah-beyazlılar: 'Etkiye tepki.' <br/><br/>Bizim takımların her zamanki huyu. Kritik maçlarda gol yemeden, atmayı pek düşünmezler. Neyse ki erken aklı başına geldi Beşiktaş'ın. Yusuf ve Tello gibi iki yaratıcı orta saha oyuncusunun nelere kadir olabileceğini gördük ama sonra ilk dakikadaki psikolojisine büründü siyah-beyazlılar. Sivas ise ilk deparına cevap geldiği için ikincisine aynı cesaretle çıkamadı. Anlaşılan hala son metreleri bekliyor Beşiktaş, ya da pardon; 26. haftayı.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4627.htm), [web.archive.org (arşiv bağlantısı)](http://web.archive.org/web/20090627055737/http://www.taraf.com.tr:80/makale/4627.htm)
# Assolistler sahneye son çıkar ama

*Tarık Dağlı 25.03.2009*

<div class="taraf_structure_2col_1zq">
<div class="margen_n">



 <p>Sezon içinde harika maçlar çıkarmak, sürpriz galibiyetlerle manşetleri süslemek kimi zaman ligde kalmaya yetmeyebiliyor. Bu acı gerçeğin şimdilik en önemli tanığı <b>Aliağa</b>. Sezon başında harika bir çıkış yakalamışlar; <b>Beşiktaş</b>, <b>Fenerbahçe</b> ve <b>Türk Telekom</b>’u mağlup edip beşinciliğe kadar yükselmişlerdi. Son 11 haftada sadece sonuncu <b>Kolej</b>’i yenebildiler. Bu kez lider <b>Efes Pilsen</b>’i konuk ederken eksik bir kadroyla büyük bir mücadele ortaya koydular ama Cenk’in kritik üçlüklerine teslim oldular. <b>Aliağa</b> için çanlar çoktan beridir çalıyordu, artık kırmızı alarm veriliyor. İzmir’in yeni ekibiyle benzer kaderi paylaşan bir takım da <b>Banvit</b>. Bandırma ekibi ise sezon başındaki performansıyla üçüncülüğü kadar yükselmişti. Son 14 haftada sadece üç kez kazanabildiler. Şu anki dokuzunculukları ise tamamen aldatıcı. Bu arada Mersin’de 27 sayı, 7 asist, 4 top çalmalık performans gösteren McCalebb ve 21 sayı, 7 ribauntla oynayan Ümit Sonkol’dan bahsetmeden geçmek olmaz. <br/><br/>Aşağılara doğru inerken mücadelenin yükseldiği ligde haftanın belki de en önemli maçı <b>Selçuk Üniversitesi</b> ve <b>Kepez</b> arasındaydı. Kümede kalma yarışında en az iki maç gücündeki karşılaşmada ev sahibi Selçuk, Fitch’i sıkı savununca -23 sayı, 7 ribaunt ve 5 asistle oynadı yıldız ABD’li ama şut yüzdesi 12’de 4’te kaldı- hayati bir galibiyet aldı. Lig sonuncusu <b>TED Kolej</b>, üçüncü sıradaki <b>Galatasaray</b>’ı mağlup ederek haftanın şok edici skoruna imza attı ama <b>Kolej</b>’in sadece ikinci galibiyetini aldığını düşünürsek ligde kalma umutları hakkında söyleyecek bir lafımız kalmıyor. Sarı-kırmızılılar ise ligde son düzlüğe girmeden önceki virajda dört maçın üçünü kaybederek play-off öncesi tehlike sinyalleri vermeye devam etti.<b> <br/><br/>Daçka</b> mucizesi günden güne erirken, yeşil-siyahlılar <b>Beşiktaş</b>’a kaybederek üst üste dördüncü mağlubiyetini aldı bu kritik haftalarda. Siyah-beyazlılar ise zirvedeki dörtlüyü takibini sürdürdü. 23 hücum ribaundu alarak hava toplarında rakibine aynı farkı atan <b>Daçka</b>’nın bu avantajı skora yansıtamaması alaturka <b>Beşiktaş</b>’ın sert savunmasıyla açıklanabilir. Siyah-beyazlılarda Chatman’ın yokluğunda Mehmet, yağmur gibi atmaya devam ediyor. Diğer yerliler Cevher ve Muratcan ise yine başrolde. <br/><br/>Haftanın heyecan katsayısı en yükselen maçında ise <b>Erdemir</b>, <b>Karşıyaka</b>’yı tek farkla geçerek çıkışını sürdürdü. İzmir ekibinde Hakan Köseoğlu 28 sayı, 10 asistle haftanın belki de en iyi performansını ortaya koyarken, Hakan Demirel 19 sayı, 4 asist ve 2 top çalmayla kazanan tarafın en iyisiydi. <br/><br/>Son finalistlerin kapışmasında <b>Fenerbahçe</b>, Lang ve Tutku’nun ikili oyunlarına yine çare bulamadı. Sayı ortalaması 6 olan Lang’ın, geçen yıldan beri sarı-lacivertli potaya 25 ve 19 atmışlığı vardı. Bu sefer dörtte dört üçlük atan Serkan’la beraber 22’yi buldu. Bu arada Ömer Aşık potalara 8 sayı, 4 ribaunt ve 2 blokla döndü. <br/><br/>Son söz yine bu iki takıma. El Amin, <b>Telekom</b>’a döndü. Solomon’un da <b>Fenerbahçe</b>’ye gelmesi an meselesi. Özellikle <b>Telekom</b>’un çöpe attığı Avrupa kulvarı düşünülünce geç gelen bu doğru kararlar acaba sezon boyunca Blackney ve Green’e mahkûm edilen taraftarları tatmin etmeli mi, yoksa ‘kimi kandırıyorsunuz’ sorusu mu akıllara gelmeli? Assolistler sahneye son çıkar ama...</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/4677.htm), [web.archive.org (arşiv bağlantısı)](http://web.archive.org/web/20090505054839/http://taraf.com.tr:80/makale/4677.htm)
# A Planı: Eylülde gel, B Planı: Bu eylül değil

*Tarık Dağlı 02.04.2009*

<div class="taraf_structure_2col_1zq">
<div class="margen_n">



 <p>Eğri oturup doğru konuşmak lazım. Türkiye'nin, İspanya gibi şu an tartışmasız dünyanın en iyi futbol oynayan milli takımı karşısında favori sayılması pek de gerçekçi bir varsayım olmaz. Ama günü gününe uymayan, gerekli şartlar sağlandığında küllerinden doğup rakip tanımayan bir takıma da karşı hangi teknik direktör olsa biraz olsun çekinir. Malum EURO 2008'de Çek Brückner'in yüreğine indiriyorduk az daha, Hırvatların teknik direktörü Bilic ise yenilginin sebebini metafizikle açıklamaya çalışmıştı. İşin kısası dün İspanya'dan fark yeme ve onları yenme ihtimalimiz aynıydı. <br/><br/>Hafta sonundaki maçta görüldü ki İspanya'nın baş döndürücü pas trafiğine karşı ayakta kalmak için standart bir oyun planının dışına çıkmak lazımdı. Fatih Terim de A planının tutmadığını kabul ederken, B planıyla ilgili gerekli ipucunu verdi "İkinci maçta, Ramos değil Arda konuşulacak" diye. Genç fenomenin sol çizgiden derine uzattığı paslar belli ki Terim'in B planı olmuş, ki bu toplardan biriyle öne de geçtik. Defansta ise artık alıştığımız kişisel hatalar ve kanat savunması zaaflarını saymazsak, orta sahanın da kademeye katılmasıyla çok da fena sayılmazdık başlarda. <br/><br/>İkinci yarıda Arda gerçekten İspanyol meslektaşlarının bile gıptayla izlediği bir yıldız olarak Sami Yen'in çimlerinde parlıyor, milliler her geçen dakika daha kendinden emin futbol oynarken İspanyollar 30 maçtır süren yenilmezlik unvanlarını kaptırmamanın telaşıyla çırpınıyor, İbrahim Üzülmez altın tepsiyi boğalara elleriyle sunuyordu. <br/><br/>Neticede galibiyet, bu eylülde devam edecek fikstürde en azından grup ikinciliği şansının devamı ve Afrika’ya giden A planının sürmesi manasına geliyordu. Mağlubiyet ve beraberlik ise gelecek yılın eylülünde başlaması muhtemel 2012 Avrupa Şampiyonası elemelerini B planı olarak önümüze sunuyor ve umutları bir başka hazana bırakıyordu. B planı tutmadı, sıra diğer B planında.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4816.htm), [web.archive.org (arşiv bağlantısı)](http://web.archive.org/web/20090624061315/http://www.taraf.com.tr:80/makale/4816.htm)
# Mustafa'nın hesabı 'çarşı'ya uyuyor

*Tarık Dağlı 05.04.2009*

<div class="taraf_structure_2col_1zq">
<div class="margen_n">



 <p>Tolunay Kafkas, Mustafa Denizli'nin spor literatürüne son hizmeti olan '26. hafta' aforizmasını dikkatli dinleseydi dünkü maçın önem katsayısı çok daha yüksek olabilirdi. Sarı-kırmızılılar, puan dağıtmakta Sivas kadar pinti olmak yerine Ankaraspor gibi cömert davranmayı seçip bol kulvarlı şampiyonluk yarışını kenarda mantı yiyerek izlemeyi tercih etmeselerdi şimdi potada olmaları işten bile değildi. Zira Mustafa Denizli haklıydı. Yılların verdiği deneyimden olsa gerek, somut saptamalar yapıp 'Sivas yarıştan kopar, Fenerbahçe şahlanır' demek yerine 26. haftada bazı takımların şampiyonluktan uzaklaşacağını ama kendilerinin potada olacağını belirtmişti ve liderlik lafı ağzından çıkmamıştı. Şimdi, ona inanmayanlar puan durumuna bir kez daha baksın... <br/><br/>Puan tablosundaki resim bu haftadan sonra takım ve taraftar psikolojilerini ön plana çıkarıyor ve Galatasaray ile Fenerbahçe'nin, söz konusu '26. hafta' vecizesinde bahsi geçen şampiyonluk yarışından kopan takımlar olduğunu görüyoruz. Zira ne yönetim, ne futbolcular şampiyonluktan bahsedemezken; taraftarlar da şampiyonluk atmosferinin oluşturduğu coşkudan uzak duruyor. Sivaslılar her maç kenetlenip hınca hınç statlarını dolduruyor, Trabzon herkese inat 61. dakika kutlamalarını yapıyor, Beşiktaş seyircisi ise biber gazı yemek uğruna takımına meşaleli yürüyüş yaptırmaya çalışıyor. <br/><br/>Ama esas sorun bu haftadan sonra başlıyor. Tam da bu noktada Mustafa Denizli'nin nasıl bir hesap adamı olduğu aklıma geliyor. Takıma yaptığı takviyeler gözüme ilişiyor Kayseri maçında. Bir Yusuf'a takılıyor gözüm, bir de Ernst'e. Ligin beraberlik kralı Beşiktaş, üst üste 10. haftayı da mağlubiyetsiz kapatıyor, üstelik hiç de iyi oynamadan 10 kişilik Kayseri önünde. Denizli hesabı yapınca, evdeki hesap çarşıya uyuyor.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4871.htm), [web.archive.org (arşiv bağlantısı)](http://web.archive.org/web/20090627060229/http://www.taraf.com.tr:80/makale/4871.htm)
# Dönülmez akşamın ufkunda guruba karşı

*Tarık Dağlı 08.04.2009*

<div class="taraf_structure_2col_1zq">
<div class="margen_n">



 <p>Ligin sonu geliyor ve artık masa üzerindeki hesapların hiçbiri tutmuyor. Ligin en dirençli takımlarından <b>Türk Telekom</b>, <b>Efes Pilsen</b> karşısında hezimete uğruyor; üstelik Serkan, Barış ve Bekir sezonun en kötü performansıyla sıfır çekiyor. Olacak iş değil. Sürprizlerin takımı <b>Oyak Renault</b>, hiç güven vermeyen Selçuk’a yeniliyor. Hem de Evren 24 sayı atıyor, yabancılar uyuyor. Selçuk da ise Barış kendini aşarak 16 sayı, 13 asist ve 4 top çalmayla parmak ısırtıyor. En az iki maç gücündeki karşılaşmada Fitch’in yokluğu <b>Kepez</b>’in sonunu getiriyor <b>Erdemir</b> karşısında. Mersin’de Lofton susuyor, Ümit coşuyor; maç boyunca hayalet gibi dolaşan Graves son sekiz dakikada takımı 19 sayı gerideyken 15 sayı atıyor ve <b>Galatasaray</b>’ı galibiyete taşıyor. Ömer Aşık neredeyse bir sezonluk aranın ardından dönüşünün ikinci maçında 15 sayı, 7 ribauntla potaları özlediğini söylüyor; <b>Fener</b>’i <b>Antalya</b> karşısında galibiyete taşıyor. <b>Kolej</b>, <b>Karşıyaka</b>’ya yenilerek lige veda turlarını atıyor. <b>Banvit</b>, <b>Beşiktaş</b> karşısında mağlubiyet serisini dörde çıkarıyor ve ikinci ligin patikasında buluyor kendini. Lige harika başlayan ama 13. haftadır tek galibiyet alabilen <b>Aliağa</b> ise <b>Daçka</b>’ya hediyesiyle hem rakibine dev bir galibiyet veriyor, hem de ligde kalma ümitlerini iyiden iyiye söndürüyor. Görünen o ki son beş haftada daha birçok sıradışı maç izleyeceğiz, gözlerini ayırmayın. <br/><br/>Erkekler ligindeki fırtına, kızlarda play-off’la birleşince çemberlerin lezzeti bir kat daha artıyor. <b>Fenerbahçe</b> ve sezonun Sindirella’sı <b>Samsun</b> ilk turda zorlanmazken, <b>Mersin</b>’in galibiyetiyle biten Tarsus serisi yürek hoplatan cinstendi. <b>Galatasaray</b>’ın <b><i>Eurocup</i></b> finali nedeniyle sekteye uğrayan <b>Beşiktaş</b> serisi ise 17 nisandan itibaren vizyonda. Sarı-kırmızılılar yarın İtalyan <b>Taranto</b>’dan 12 sayının rövanşını alırlarsa daha bir motive olurlar. Siyah-beyazlıların azmi ise son derece meydan okuyucu. <br/><br/>İkinci ligde de esas sahneye çıkma mücadelesi son sürat devam ediyor. Yılların <b>Tofaş</b>’ı, İbrahim Kutluay destekli <b>İTÜ</b> ve dördüncü büyük <b>Trabzon Alpella</b>, iki kişilik kontenjanın en büyük taliplileri. Hangi ikisi çıksa seviniriz, kim elenirse üzülürüz. <br/><br/>Ve <b><i>NBA</i></b>’de haftaya normal sezon bitmiş olacak. Batı ve Doğu’nun liderleri <b>Cleveland</b> ile <b>Los Angeles Lakers</b> ligi zirvede kapayıp saha avantajını ele geçirme hevesinde. Batı’da tek galibiyet bile play-off sınırıyla ikincinin arasından incecik bir çizgi oluşturuyor. Bir mucize olmazsa <b>Phoenix</b> bu çizginin dışında kalacak ve Shaq kariyerinde ilk kez tatile erken çıkacak. Doğu’da ise diğer şampiyonluk adayları <b>Orlando</b> ve <b>Boston</b> ikincilik için son maça dek savaşacaklar. Bu savaşın galibi bir nebze de olsa avantaj yakalayacak ve biz heyecanla mayısı bekleyeceğiz.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4934.htm), [web.archive.org (arşiv bağlantısı)](http://web.archive.org/web/20090624061801/http://www.taraf.com.tr:80/makale/4934.htm)
# Haksız rekabetten kesitler

*Tarık Dağlı 15.04.2009*

<div class="taraf_structure_2col_1zq">
<div class="margen_n">



 <p>Bir zamanlar Fenerbahçe forması da giymiş, <b>Beşiktaş Cola Turka</b>’nın koçu Burak Bıyıktay’la açıyoruz haftayı: “Ülker kendi adını Fenerbahçe’ye verdiği için aslan payını onlara veriyor. Biz de onlara göre oldukça düşük bir ücret alıyoruz. Bu da haksız rekabeti oluşturuyor.” Sevgili koç sanırız, Beşiktaş yönetiminin basketbol şubesi için kullanılması gerektiği halde, futbola aktardığı paradan bahsediyor. Siyah-beyazlı oyuncular bu yüzden paralarını alamıyorlarsa, ücretleri zamanında yatan meslektaşlarına göre gerçek bir haksız rekabetin içindeler ama bu haksızlığın faturasındaki adres Fenerbahçe ya da Ülker olmamalı. <br/><br/>Bu haksızlığa aldırış etmeden <b>Selçuk Üniversitesi</b>’ni 90-83 yenen <b>Beşiktaş</b>’la devam edelim. Chatman’ın dönmesine rağmen Mehmet, yağmur gibi yağmaya devam ediyor rakip potalara. Selçuk ise halen ateş çemberinin ortasında. Zirveyle, dibin buluşmasında <b>Efes Pilsen</b>, <b>TED Kolej</b>’e fark attı. Thornton ise 11 sayı, 9 ribaunt ve 12 asistle idman yaptı. Beşiktaş’la Efes’in arası ise tel tel döküldü. El-Amin’e kavuşurken Serkan, Bekir, Tutku ve Lang’den yoksun <b>Telekom</b>, <b>Darüşşafaka</b>’ya çarpıldı. Daçka’da mucizenin adı Leunen ve Barış oldu. <b>Fenerbahçe Ülker</b> ise tavşan ve kaplumbağa masalına dönen maçta Crispin’in 28 sayısının yanında Caner’in son saniye smacıyla soğuk duşunu aldı, belki biraz kendilerine gelmişlerdir. Gelmedilerse bir de Solomon’la deneriz. Fener’i deviren <b>Banvit</b> ise biraz olsun nefeslendi. Hosley geldiğinden beri hücumda dengesizleşen <b>Galatasaray</b>, Evren ve Serhat’la coşan <b>Oyak Renault</b>’ya teslim oldu. <b>Antalya</b>’ya da mağlup olarak üst üste dokuzuncu yenilgisini alan <b>Aliağa</b>, artık ikinci lig adayı. Antalya’da ise Ersin ve Can sezonun en iyi oyunlarını çıkardı. Tehlike sınırında çok gezinen ama geç açılan takımlardan <b>Kepez</b>, <b>Karşıyaka</b>’yı kılpayı geçerken; <b>Erdemir</b> de Mersin deplasmanından çok kritik bir galibiyet çıkardı. Kepez’de 30 sayı atan Fitch, KafKaf’ta da 16 asistle Hakan’ın da ismini anmadan olmaz. <br/><br/>Bayanlarda yine <b>Fenerbahçe</b>-<b>Galatasaray</b> finaline doğru gidiyoruz gibi. <b><i>Eurocup</i></b>’ı müzesine götürerek tarih yazan Galatasaray’a da finalden aşağısı yakışmaz artık. Sarı-lacivertliler ise taktik ve kadro olarak kâğıt üzerinde mutlak favori.<b><i> <br/><br/>Euroleague</i></b>’de parayı veren düdüğü çaldı. Sezon başında dolar musluklarını en çok açan <b>Olympiakos</b>, <b>Panathinaikos</b>, <b>CSKA Moskova</b> ve <b>Barcelona</b>, 1 mayısta Berlin’de yapılacak <b><i>Final Four</i></b> biletini alan takımlar oldu. Ersan, nefesleri kesen Barça-Tau serisinde harikalar yaratırken mart ve nisan ayının en başarılı oyuncusu CSKA Moskova’nın Sloven forveti Erazem Lorbek oldu.<b><i> <br/><br/>NBA</i></b>’de ise normal sezon bugün itibariyle sona eriyor. Doğu Konferansı’nda şampiyonluk adaylarından <b>Orlando Magic</b> ve <b>Boston Celtics</b> son haftada önemli bir düşüş <b>Detroit Pistons</b> ise ilk turdan ötesini göremezmiş gibi duruyor; <b>Cleveland Cavaliers</b> mutlak favori. Batı’da ise en formsuz görünen takım <b>Utah Jazz</b>, tartışmasız zirve adayı <b>Los Angeles Lakers</b>. Ligin bitimiyle gündeme oturacak madde ise MVP ödülü. LeBron James, Dwyane Wade ve Chris Paul’ün çekişmesinden Kral LeBron çıkacak görünüyor. İzleyip görelim.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5049.htm), [web.archive.org (arşiv bağlantısı)](http://web.archive.org/web/20090624061325/http://www.taraf.com.tr:80/makale/5049.htm)
# İlk turda pek sürpriz olmaz

*Tarık Dağlı 17.04.2009*

<div class="taraf_structure_2col_1zq">
<div class="margen_n">



 <p>NBA’de normal sezonun 82 maçlık yoğun trafiği dünkü maçlarla beraber sona erdi. Sezonu lider tamamlamayı garantileyen Doğu Konferansı birincisi <b>Cleveland Cavaliers</b>, LeBron’suz çıktığı maçta evinde <b>Philadelphia</b>’ya uzatmalarda yenilerek iç sahada 39 galibiyette kaldı ve <b>Boston</b>’a ait olan 40 maçlık zafer serisini egale edemedi. Batı’nın tek galibiyetle bütün dengeleri değiştiren orta sıralarında ise <b>San Antonio</b>, <b>New Orleans</b>’ı yenerek sezonu üçüncü sırada bitirdi. <b>New Orleans</b> ise bu mağlubiyetle <b>Dallas</b>’ın arkasında yedinci sırada kaldı ama eminiz ki <b>San Antonio</b>’yla eşleşen <b>Dallas</b> bu duruma üzülürken, <b>New Orleans</b> ise Denver eşleşmesinden daha memnun kalmıştır. Şimdi lafı daha fazla uzatmadan eşleşmeler ve değerlendirmelerine geçelim...<b> <br/><br/>Los Angeles Lakers</b> (1)-<b>Utah Jazz</b> (8): Kobe ve arkadaşları sezona ezici galibiyetlerle başlamış ve sonradan durulsa da Batı’yı lider bitirmeyi başlamıştı. İki ay kadar potalardan uzak duran genç pivot Andrew Bynum’un takıma katılmasıyla sezon başındaki ezici güçlerine kavuşmuş görünüyorlar. Odom’un kenara geçmesiyle ligin en iyi bench’ine sahip oluyorlar. Elinde harika kadroya rağmen istikrarı yakalayamayan Memo, Boozer, Kirilenko, Williams ve koç Sloan’un ikinci tur şansı hiç yok. Hatta seride galibiyet bile almaları zor.<b> <br/><br/>Denver Nuggets</b> (2)-<b>New Orleans Hornets</b> (7): <b>Denver</b>, Iverson’ı gönderip takım kimyasına daha yatkın Billups’ı getirdiğinden beri savunmasını da oturtmuş görünüyor. Ama <b>New Orleans</b>’ın serideki tek dezavantajı fazladan deplasmanda oynayacak olması. Chris Paul ve arkadaşlarının bunu önemseyeceğini sanmıyorum. İlk turun en zevkli serilerinden biri yaşanır ve <b>New Orleans</b> yoluna devam eder.<b> <br/><br/>San Antonio Spurs</b> (3)-<b>Dallas Mavericks</b> (6): İki yıl önce olsa olası bir konferans finali eşleşmesinden bahsediyor olabilirdik ama özellikle <b>Dallas</b> tek atımlık şampiyonluk kurşununu çabuk harcadı ve eski günlerinden uzaklar. Ginobili’nin eksikliği belki <b>San Antonio</b>’nUn seride bir ya da iki maç yenilmesine sebep olur ama <b>Spurs</b> turu rahat geçer.<b> <br/><br/>Portland Trail Blazers</b> (4)-<b>Houston Rockets</b> (5): Sezon içindeki üç maçtan ikisini kazanan <b>Rockets</b>, son beş yılda bir kez play-off dışında kalırken dört denemesinde de ilk turu geçemedi. Bu sezon da tarih tekerrür ederse kimse şaşırmasın. Genç ve dinamik <b>Portland</b> seriyi zor da olsa alır.<b> <br/><br/>Cleveland Cavaliers</b> (1)-<b>Detroit Pistons</b> (8): Iverson geldiğinden beri <b>Pistons</b> acaba kendini play-off’lara mı saklıyor dedirtti ama ancak yüzde 47’lik galibiyet oranıyla sekizinci sırada yer bulabildiler. <b>Detroit</b>’te işler gerçekten ters gidiyor. Her maçı domine eden <b>Cleveland</b> karşısında yapabilecekleri en iyi şey bir galibiyet almak olacaktır ki, LeBron buna çok kızar.<b> <br/><br/>Boston Celtics</b> (2)-<b>Chicago Bulls</b> (7): <b>Boston</b> geçen yılki kazanma azminden uzak ve bu sezon sakatlıklarla oldukça zaman geçirdiler. Turu geçerlerse rakipleri muhtemelen <b>Orlando</b> olacak ve Yoncalar bu zorlu seriye mümkün olduğunca dinlenmiş çıkmak için <b>Chicago</b>’ya galibiyet şansı vermeyecektir.<b> <br/><br/>Orlando Magic</b> (3)-<b>Philadelphia 76’ers</b> (6): Şubat ayında duvara çarpmış gibi mağlubiyetler alan <b>Orlando</b> ligin son altı maçında da dört kez yenildi. Dar bir kadroyla oynadıklar için enerjileri azalmış olabilir ama bu, <b>Philadelphia</b> karşısında sorun olmayacaktır. <b><br/><br/>Atlanta Hawks</b> (4)-<b>Miami Heat</b> (5): turu kim geçerse geçsin bir sonraki eşleşmede <b>Cleveland</b> karşısında pek şansı olmayacak ama geçen yıl şampiyon <b>Boston</b>’ı en zorlayan takım olan <b>Atlanta</b> ve bu sezon, 15 galibiyetten 43’e çıkan <b>Miami</b>’den bahsediyoruz. Doğu’nun en çekişmeli serisini Wade farkıyla <b>Miami</b> alır gibi.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5084.htm), [web.archive.org (arşiv bağlantısı)](http://web.archive.org/web/20090624202857/http://www.taraf.com.tr:80/makale/5084.htm)
# Sters altında doğru karar verebilmek

*Tarık Dağlı 22.04.2009*

<div class="taraf_structure_2col_1zq">
<div class="margen_n">



 <p>Kimsenin şans vermediği bir takım, 28 hafta sonunda lider durumda ve şampiyonluğun en büyük adaylarından biri. Üstelik kupada da yarı final oynuyor. Kolay kolay yenilmedikleri sahalarında, sezonun çürük yumurtası Fenerbahçe'yi ağırlıyordu Sivaslı Sindirella. <br/><br/>Maç başlamadan cezası nedeniyle şeref tribününde değil de taraftarlar arasında karşılaşmayı izleyen Mecnun Odyakmaz takıldı kameralara. Bir başkan değil, taraftar gibi tezahürat yapıyordu ki, sakıncası da yoktu hani. Ama parçalar birleşince manidar duruyordu bu çok sesli gösteri. Sivas ve Sivaslı'nın psikolojisini yansıtıyordu. <br/><br/>Hani herkesin bir şekilde başından geçmiştir. Sınav sonuçlarını kontrol ederken, her doğru cevapta heyecan katsayısı artar. Belli bir aşamadan sonra beklentilerin üzerine çıkmanın, bir sürpriz gerçekleştirmenin stresi kaplar insanı. Pokerde açtığınız üst üste iki As açsanız bir an için de olsa, hiç de alışık olmadığınız duygular hissedersiniz. Sevgilinizle ilk buluşma heyecanını düşünün ya da çocuğunuzun doğduğu günü. Mutlu sona ulaşana kadar, hiç de sağlıklı değildir zihnin çalışma düzeni. Sivas'ta da benzer bir psikoloji hakim. Tarihi yeniden yazmak kolay olmuyor işte. Bu baskı içinde sorumluluk alıp, günlük rutine devam etmek her babayiğidonun harcı olmasa gerek. <br/><br/>Sivas da şimdiye kadar kendisini zirveye taşıyan agresif ve baskılı oyun rutininin dışında son haftalarda. Çok garip! Kanaat hakkını kendileri kullanırlarsa, mesela baskılı futbola devam edip maç kaybederlerse sanki birilerinin, kabahati onlarda arayacağından korkuyorlar gibi. Oysa onları bugünlere götüren futbolun ve duruşun arkasında dursalar "Biz dün aynıydık, bugün de değişmedik" diyebilirler. <br/><br/>Tam da bu noktada bir de kupada yarı final oynuyorlar. Var güçleriyle yüklenip elenseler, bir takım çevreler der ki "Ligi riske attılar." '3-1'i çeviremeyiz zaten' diyip güçlerini saklasalar, korkaklıkla suçlanırlar. Haydi bakalım Mecnun ve Bülent beyler. Top sizde, nasıl yöneteceksiniz Sivas'ın bu sıradışı psikolojisini. Bugünü kazanmak yarını kaybetmek de olabilir, "Şike tereddütü, bizi şampiyon yapmazlar" açıklamaları gibi. Ya da onurlu bir çıkışın arkasını vakar bir duruşla süslemek Sivas'ın geleceğini kurtarmaktır. Hem bu çocukları kendi haline bırakınca hep kazanıp lider olmamışlar mıydı? Ne gerek var teknik direktörlüğü ya da başkanlığı bir kenara bırakmaya…</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5167.htm), [web.archive.org (arşiv bağlantısı)](http://web.archive.org/web/20090624061330/http://www.taraf.com.tr:80/makale/5167.htm)
# Son düzlüğe girilirken

*Tarık Dağlı 24.04.2009*

<div class="taraf_structure_2col_1zq">
<div class="margen_n">



 <p><b><i>Beko Basketbol Ligi</i></b>’nde normal sezonun sonuna üç hafta kala yukarıda <b>Efes Pilsen</b> birinciliği çoktan garantilemiş, ikincilik içinse <b>Fenerbahçe</b>, <b>Galatasaray</b> ve <b>Türk Telekom</b> büyük bir savaşa tutuşmuş durumda. Küme düşme tehlikesini atlatan <b>Erdemir</b>, <b>Banvit</b> ve <b>Oyak Renault</b> bir anda kendilerini play-off mücadelesi içinde bulurken <b>Darüşşafaka</b> hâlâ gitsem mi kalsam mı tereddüdünde. Aşağılarda ise yönetiminin tüm aymazlığıyla gardını düşüren Aliağa artık ikinci ligin yolun tutmuş gibi görünüyor. Ligden düşmesi çoktan kesinleşen <b>TED Kolej</b>’e yenilen <b>Kepez</b> ise paçayı kurtaracak gibi... <br/><br/>Bu arada <b>Kolej</b>’i de kutlamak lazım. Yabancıları gönderip <b>Kepez</b>’in kaderiyle oynadılar resmen. Takımın 19 yaşındaki gardı Alper ise 13 sayı, 4 ribaunt, 5 asist ve 3 top çalmayla adından geç de olsa söz ettirdi. Aşağılarda başlamışken, son haftaların kaybetmeye en alışan takımlarının buluşmasında <b>Banvit</b> de <b>Aliağa</b>’yı yenerek kendini kurtarılmış bölgeye attı. <b>Aliağa</b> ise 10. kez üst üste galip gelemedi. <b>Selçuk</b> yenilgiyi başta kabullendiği maçta <b>Fenerbahçe</b> <b>Ülker</b>’den fark yerken Solomon da lige ısınma fırsatı buldu 9 sayı ve 8 asistle. Kümede kalma mücadelesinden play-off savaşına terfi eden <b>Erdemir</b> ve <b>Oyak Renault</b>’nun kapışmasında <b>Erdemir</b>, play-off şansını yükseltirken Bursa temsilcisi Araf’ta kaldı şimdilik. Bir başka çetin play-off kapışmasında <b>Mersin</b>, deplasmanda <b>Karşıyaka</b>’yı yenerek işini büyük ölçüde garanti altına aldı. <b>Karşıyaka</b> ise play-off için terleyecek gibi duruyor. <br/><br/>Savunmayı unutan <b>Beşiktaş</b>, NBA temposundaki maçta <b>Galatasaray</b>’a 111-94 yenildi. Sarı-kırmızılıların ABD’lisi Tolliver sadece 19 dakikada 30 sayı buldu. Toliver’in bu maçtan önceki ortalaması 11’di. Bu arada iki takım toplam 29 üçlük isabeti de inanılması güç bir rakamdı. <b>Beşiktaş</b>’ın bu savunmayla play-off’ta ilerlemesi mucize olur. <b>Galatasaray</b> ise normal sezonda üst üste ciddi sınavlar vermeye bu hafta <b>Fenerbahçe</b> karşısında devam edecek. <br/><br/>Üst üste 11 maç kazandıktan sonra bu hafta art arda üçüncü yenilgisini <b>Antalya</b> karşısında alan <b>Telekom</b> resmen ikinciliği rakiplerine hediye edecek görünüyor. Bakalım NBA patentli Oscar Torres takviyesi ne kadar işe yarayacak zira El Amin takıma pek fayda vermiş görünmüyor. İki sezon içinde <b>Telekom</b>’u dört maçta da devirme başarısını gösteren <b>Antalya</b> ise geçen yılki kıvamına gelmiş durumda. Son olarak lider <b>Efes</b>, yavru takımı <b>Darüşşafaka</b>’yı 92-78’le geçti. <br/><br/>İkinci ligde <b>Bornova</b>, <b>Tofaş</b>, <b>İTÜ</b> ve <b>Trabzon</b>’un yükseldiği final grubu, çift devreli lig usulü maçlarına 28 nisanda başlıyor. Mücadele izlemek isteyenlere duyurulur. Bayanlarda ise <b>Galatasaray</b> veya <b>Fenerbahçe</b>’den birini finalde göremeyeceğiz. Bu kötü haber. İyi haberse gerçekten doğru yatırım yapan ve bu yatırımın karşılığını alan <b>Samsun</b> ve <b>Mersin</b>’den birisi finalde olacak.<b><i> <br/><br/>NBA</i></b>’de malum nisan ortası geldi ve play-off’lar başladı. Yılın en büyük sürprizi Kevin Garnett ve Leon Powe’u sakatlığa kurban veren <b>Boston Celtics</b>’in erken elenmesi olabilir. Normal sezonun bitmesiyle ödüller de tek tek sahibini buluyor. Yılın koçu <b>Cleveland</b>’dan Mike Brown olarak, en iyi savunmacı <b>Orlando</b> pivotu Dwight Howard seçildi. Sezonun en başarılı çaylağı ödülü de <b>Chicago</b>’dan Derrick Rose’a gitti. En iyi oyuncu da LeBron olacak gibi görünüyor.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5192.htm), [web.archive.org (arşiv bağlantısı)](http://web.archive.org/web/20090628211251/http://www.taraf.com.tr:80/makale/5192.htm)
# Ne de‘meye’ korner atarsın ki

*Tarık Dağlı 27.04.2009*

<div class="taraf_structure_2col_1zq">
<div class="margen_n">



 <p>İki hafta önceki facia derbinin izleri Ali Sami Yen'in tribünlerinde fazlasıyla kendini gösteriyordu 29. haftanın açılış maçında, ya da görünemiyordu. Seyircisiz mücadelenin sessizliğinde oyuncuların kendi arasındaki diyalogları yankılanadursun altıncı dakikada ilk atak Ankaraspor'dan geldi. Geçen hafta Fenerbahçe'yi, hafta içinde kupada Beşiktaş'ı deviren Aykut Kocaman'ın öğrencileri, bir futbol haftasında üç büyükleri deviren ilk takım olacaktı, olası bir galibiyet halinde. Ömer Aysan, organize kornerde önüne açılan topu kaleye çok sert gönderdi De Sanctis geçit vermedi. <br/><br/>24'te Ediz ve Nonda'nın ikili mücadelesinde top köşe noktasından oyun alanını terk ederken son temasın kimden geldiği tartışıldı uzun süre. Nihai karar korner olarak belirlenirken Lincoln'ün ortasını Kewell doldurdu, penaltı noktasından Hakan Balta indirdi, kale çizgisi önünde Barış, Senecky'den atik davranarak kaleyi buldu. <br/><br/>29'da Ömer'in ortasında Baki gelişine yapıştırdı ama sessiz maçta duyulanan talimatlarıyla Türkçe'yi söktüğüne kanaat getirdiğimiz De Sanctis başarılıydı. 35'te Kewell, Çek'i kaçırdı, Baros, Nonda'ya çıkardı. Kongolu'nun vuruşunu Senecky çeldi. Nonda ikinci yarının ilk tehlikesinde de Senecky'yi geçemeyecekti. <br/><br/>89. dakikaya kadar öyle temposuz bir maç oynandı ki; sadece bu dakikalar seyredenler, tribünlerin sıkıntıdan stadı terk etmiş olacağını düşünürdü. 89'da Sanctis'in 'bırak' dediği topu Mehmet Topal kornere atarken, bir başka tartışmalı köşe vuruşu Meye'nin kafasında ağlarla buluştu. İki takım golle silkinirken kalan dört dakikada Galatasaray Kewell ve Lincoln'le Ankaraspor ise Mehmet Çakır'la yüzde yüzlük goller kaçırdı. Ankaraspor bir haftada üç büyüklere yenilmemekle yetinirken, Galatasaray, zirvede Sivas ve Beşiktaş'ı yalnız bırakıyor hatta Şampiyonlar Ligi'ne de mendil sallıyordu.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5247.htm), [web.archive.org (arşiv bağlantısı)](http://web.archive.org/web/20090624061812/http://www.taraf.com.tr:80/makale/5247.htm)
# Derbi haftasına damgayı Lofton vurdu

*Tarık Dağlı 29.04.2009*

<div class="taraf_structure_2col_1zq">
<div class="margen_n">



 <p>Sezon başından beri çok yazdık hakkında. Hatta ilk röportajını yaptık işlerin bu noktaya geleceğini biraz tahmin ederek. Açıkçası 22’de 17 üçlük isabetiyle 61 sayıyı hayal bile edemezdik ama onu da yaptı. Chris Lofton’dan bahsediyoruz. Hâlâ duymadıysanız NCAA tarihinin en çok üçlük isabeti bulan üçüncü oyuncusu. Şaşaalı bir NBA kariyerine doğru ilerlerken, testis kanseri engeliyle karşılaşmış ve ertelediği hayallerine ulaşmak için önce bu hastalığı yenmiş, ardından da virgül koyduğu kariyerini şahlandırmak için daha önce varlığından bile haberdar olmadığı bir şehre, Mersin’e gelmiş 23 yaşındaki küçük dev adam. <b>Mersin</b>, <b>TED Kolej</b>’i 116-70’le devirirken 61 sayı, 3 ribaunt, 4 asist ve 6 top çalma yaptı Lofton. Bütün yazıyı kendisine ayırmayı dilerdim ama malûm oldukça hareketli geçti bu hafta. <br/><br/>Derbiden başlarsak eğer açıkçası son haftaları yakından takip eden biri için pek de şaşırtıcı bir sonuç ortaya çıkmadı. <b>Galatasaray</b>’ın, <b>Beşiktaş</b> maçındaki ilüzyonuna aldananlara mart ortasından beri alınan sonuçları göstermek isterim. <b>Fenerbahçe</b>’de Solomon etkisi henüz istenilen seviyeye gelmese de takımın savunma direnci inanılmaz. Sarı-lacivertlilerin kafa olarak en hazır olmayan oyuncusu ise enteresandır ki Gordan Giricek.<b> <br/><br/>Kepez</b>’in 19 maçtır süren hafta aşırı kazanma alışkanlığı lider <b>Efes Pilsen</b> karşısında bozuldu. Antalya temsilcisi son iki haftada <b>Mersin</b> ve <b>Oyak Renault</b>’yu yenemezse ligde kalma umutları bitecek gibi. Bir başka ecel teri döken takım <b>Aliağa</b> ise <b>Selçuk Üniversitesi</b>’ni yenerek 11 hafta sonra galibiyetle tanışarak umut yeşertti. Yabancısız kalan takımda adını pek duyma fırsatı bulamadığımız Hakan Yapar 11 sayı, 19 ribaunt ve 4 asistle kariyer perfonması sergiledi. Onların son iki rakibi <b>Galatasaray</b> ve <b>Erdemir</b> olacak. Bu arada Selçuk da bu mağlubiyetle kurtarılmış bölgeye çıkma şansını değerlendiremedi. <b>Telekom</b> veya <b>Darüşşafaka</b> karşısında alınacak bir zafer Selçuk’un kümede kalma vizesi olacak.<b> <br/><br/>Telekom</b>, <b>Banvit</b>’i geçerek üç haftalık mağlubiyet serisine bir sünger çekti ve ikincilik koltuğuna sahip çıktı. Daçka mucizesi, <b>Antalya</b>’yı da yenerek hem rakibini beşincilikten edip hem de play-off ümitlerini taze tutarken Soner Şentürk 13 sayı, 6 ribaunt ve 8 asistle yine yıldızlaştı. <b>Oyak Renault</b> ve <b>Karşıyaka</b>’nın uzatmaya giden play-off savaşında Bursa ekibinden Alex Gordon’un 33 sayı, 6 asist ve 4 top çalması KafKaf’tan Leon Williams’ın 29 sayı ve 19 ribaunduna yenildi. <b>Beşiktaş</b> da savunmayı hatırlayınca <b>Erdemir</b>’i 99-77’yle mağlup etmeyi başardı. <br/><br/>Bayanlar cephesinde <b>Galatasaray</b>’ın yarı finalde elenmesinden çok Işıl’ın 3-4 ay sürmesi muhtemel sakatlığına üzüldük. Finalde <b>Fenerbahçe</b>’nin rakibini ise heyecanla bekliyoruz. İki yıl önce bölgesel ligde oynayan, bu sezon birinci lige ‘merhaba’ diyen <b>Samsun</b>’u bu saatten sonra finalde göremesek de onlar doğru yatırımın ve başkasına bahane bulmamanın en güzel kanıtı oldular bile. <br/><br/>Bu arada <b><i>İkinci Lig Play-off Final Grubu</i></b> maçları başladı. Üç favori <b>Tofaş</b>, <b>Trabzonspor</b> ve <b>İTÜ</b>’nün yanı sıra <b>Bornova Belediyesi</b> <b><i>TBL</i></b> bileti arıyor. Mücadele izlemek isteyenlere tavsiye edilir.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5279.htm), [web.archive.org (arşiv bağlantısı)](http://web.archive.org/web/20090624061817/http://www.taraf.com.tr:80/makale/5279.htm)
# Üç bilet kaldı ama talipliler çok

*Tarık Dağlı 06.05.2009*

<div class="taraf_structure_2col_1zq">
<div class="margen_n">



 <p>Koskoca sezonda geldik son haftaya. Açıkçası geçen yılki zirve mücadelesini özlemedik değil. Kalite olarak aratsa da orta ve alt sıralarının mücadele katsayısı yüksekti neyse ki ve son hafta henüz bilinmeyenler cevap bulamadı.<b> <br/><br/>Antalya</b>’yı Ender’in son saniye üçlüğüyle yakalayıp uzatmalarda geçen <b>Efes Pilsen</b>, normal sezon birinciliğini çoktan garantiledi ama ikinci sıraya yerleşerek finale kadar saha avantajını elinde tutmak isteyenlerin sayısı hiç de az değil. Üç adaydan <b>Türk Telekom</b> haftayı <b>Selçuk Üniversitesi</b>’ni deplasmanda 84-65 yenerek geçti. Ankara ekibi yeni yabancıları Torres, El Amin ve Bajramovic’ten henüz istediği verimi alamasa da ikincilik için iddialı. Diğer aday <b>Galatasaray Cafe Crown</b>’ın aslında şansı mucizelere bağlı. Play-off öncesi düşüşe geçen takım yabancısız <b>Aliağa</b>’yı 84-59 yendi ama tat vermedi. <b>Galatasaray</b> ve <b>Telekom</b> son haftanın belki de en önemli maçına çıkacaklar. <b>Telekom</b>’un ikincilik için mutlak galibiyete ihtiyacı var. <b>Galatasaray</b>’ın galibiyeti ise ezeli rakibi <b>Fenerbahçe Ülker</b>’i ikinci yapacak, tabii sarı-lacivertlilerin evinde <b>Karşıyaka</b>’yı yenmesi halinde. Yoksa hesaplar iyice karışacak ki, <b>Erdemir</b>’i 81-75’le geçen <b>Fenerbahçe</b>’nin İzmir temsilcisi karşısında işi kolay olmayacak. Zira <b>Karşıyaka</b> da ilk yedi bileti kesilen play-off treninin son yolcusu olmak istiyor. Bu hafta <b>Beşiktaş</b>’ı yenselerdi biletin bir ucundan tutacaklardı ama Cevher’in 27, Chatman’ın 24 sayısı 89-87’lik galibiyeti siyah-beyazlılara getirdi. ABD’lileri tatile erken çıkmış görünen KafKaf’ta ise Hakan’ın alışıldık 29 sayı, 11 asisitlik performansından ziyade iki genç isim, Gökper’in 15 sayı, 6 asisti ve Furkan’ın 16 sayı, 16 ribauntluk double double’ı göze çarptı.<b> <br/><br/>Karşıyaka</b>’yla aynı puanda olup play-of savaşı veren takımlardan <b>Darüşşafaka</b>, <b>Banvit</b> deplasmanında 95-93 galip gelerek hem rakibini saf dışı bıraktı hem de umutlarını son haftaya taşıdı. Daçka’nın avantajı ise son haftaya küme düşme kâbusundan kurtulmuş olarak giren <b>Selçuk Üniversitesi</b>’yle oynaması. Play-off’un son taliplisi <b>Oyak Renault</b>, <b>TED Kolejliler</b>’i 82-67 yenerken oldukça rahattı. Bu arada ABD’lileri gittiğinden beri süresi artan Kolej’in genci Alper Özcan 19 sayı, 3 ribaunt ve 5 asistle çok yönlü katkısına devam etti. <br/><br/>Kümede kalma mücadelesinde ise geçen hafta kritik bir galibiyet alan <b>Aliağa</b> bu hafta yenilince servisini kırdırdı. <b>Kepez Belediyesi</b>, muhteşem ABD’lisi Fitch’in 27 sayısıyla <b>Mersin</b>’e 91-82 üstünlük sağlayınca son haftaya bir galibiyetlik avantajla girdi. <b>Kepez</b> son hafta <b>Oyak Renault</b> deplasmanına çıkarken, <b>Aliağa</b> da <b>Erdemir</b>’i ağırlıyor. <b>Kepez</b> yenilir, <b>Aliağa</b> yenerse ikili averajın galibi İzmir ekibi. Bu ihtimale <b>Selçuk Üniversitesi</b>’nin mağlubiyeti de eklenirse gözle üçlü averaja döner ki, <b>Kepez</b> bu durumda da kısa çöpü çekiyor.<b><i> <br/><br/>İkinci Lig</i></b>’in final grubunda ilk tur maçları sona ererken <b>İTÜ</b> ve <b>Tofaş</b> avantajlı durumdalar. <b>Bornova</b> ve <b>Trabzon</b> tecrübesizliklerinin kurbanı oluyor. <b><i>Bayanlarda</i></b> ise final serisinde <b>Fenerbahçe</b>, <b>Mersin</b>’i geçecek gibi görünüyor. <br/><br/>Avrupa’da <b><i>Euroleague</i></b>’in şampiyonu <b>Panathinaikos</b> oldu. <b>Barcelona</b>, <b>CSKA Moskova</b> ve <b>Olympiakos</b>’la muhteşem bir ziyafet sundu Yoncalar ve bu kupayı altıncı kez kaldırdılar. Darısı başımıza...</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5384.htm), [web.archive.org (arşiv bağlantısı)](http://web.archive.org/web/20090624061822/http://www.taraf.com.tr:80/makale/5384.htm)
# Sıra geldi play-off’lara

*Tarık Dağlı 13.05.2009*

<div class="taraf_structure_2col_1zq">
<div class="margen_n">



 <p>Son hafta iddiadan en uzak maç olan <b>Beşiktaş</b>-<b>TED Kolej</b> mücadelesiyle başladı sessiz sedasız, ya da fırtınadan önceki sessizlik gibi. Siyah-beyazlılar erken kopan mücadeleden 101-76 galip ayrılırken Muratcan, Cevher ve Baxter göze en çok batan oyuncular oldu. İddiasız cumanın ardından kıyametin koptuğu cumartesiye geçildi TBL’de. Lig ikinciliği, play-off’un son bileti ve kümede kalma savaşı son dakikalara kadar belli olmadı. <br/><br/>Yukarılardan başlarsak ilk galip <b>Türk Telekom</b> oldu. Ligin son maçında <b>Galatasaray Cafe Crown</b>’ı son çeyrekteki inanılmaz performansıyla 83-75’le geçen Ankara temsilcisi ikinciliği kaptı. Dudley’nin 22 sayı ve 8 ribaundu maçın belirleyici performansı olurken, sarı-kırmızılılarda Murat ve Hüseyin dışında kritik dakikalarda görünen olmadı. <b>Fenerbahçe Ülker</b> zorlu geçmesi beklenen maçta <b>Karşıyaka</b> önünde resmen şov yaptı. Sarı-lacivertlilerde 5’te 5 üçlük atan Solomon iyice ısındığını gösterirken Ömer Aşık da 16 sayı, 4 ribaunt ve özellikle 5 blokla eski performansını yakaladığını gösterdi. ABD’lileri sezonu erken kapatmış görünen KafKaf belli ki tatile erken çıkmayı düşünerek çıkmış maça yoksa play-off şanslarını sonuna kadar zorlarlardı. Malum play-off demek fazladan masraf demek! <br/><br/>Play-off’a kalma savaşının <b>Karşıyaka</b> dışındaki adaylarının maçları ise kümeye düşmeme mücadelesiyle yakından ilgiliydi. Yabacısız <b>Aliağa Petkim</b>, Hakan ve Reha’nın inanılmaz oyunlarıyla <b>Erdemir</b>’i geçerek ligde kalma şartının ikinci adımını atıyordu. Zira ilk adımı iki hafta önce 10 maçlık mağlubiyet serisini sonlandırdıkları <b>Selçuk Üniversitesi</b> galibiyetiyle atmışlardı. Nispeten avantajlı <b>Kepez</b> ise Gerald Fitch’in çıldırarak 42 sayı 10 ribauntla oynadığı maçın son çeyreğinde coşarak <b>Erdemir</b> deplasmanından 91-84’lük galibiyetle döndü. <b>Darüşşafaka</b>-<b>Selçuk Üniversitesi</b> mücadelesi ise bir tarafa play-off, diğerine ligde kalma bileti uzatıyordu. Heyecan katsayısı son seviyede olan mücadelede piyangoyu kazanan <b>Darüşşafaka</b> olurken Selçuk, ikinci ligin yolunu tuttu. <br/><br/>Play-off sıralamalarına etki edebilecek maçlarda ise <b>Antalya</b>, <b>Banvit</b>’i 99-93 mağlup ederken, <b>Efes Pilsen</b> de <b>Mersin</b>’i deplasmanda 84-77’lik skorla geçince herkes son haftaya girdiği sırada bitirdi ligin normal sezonunu. <br/><br/>Şimdi play-off zamanı. Erken başlayan ikinci ligin play-off finallerinde <b>Tofaş</b> ve <b>Bornova Belediyesi</b>, <b>Selçuk</b> ve <b>TED Kolej</b>’in yerini alan takımlar oldu. <b>Aliağa</b>’nın şubeyi kapatmama kararıyla Alpella destekli Trabzon ve Harun Erdenay ile İbrahim Kutluay’ın sürüklediği <b>İTÜ</b>’nün TBL hayalleri seneye kaldı. <br/><br/>TBL’de play-off eşleşmeleri ise şöyle oldu: Efes Pilsen-Darüşşafaka (1-0), Türk Telekom-Mersin (1-0), Fenerbahçe-Antalya (1-0), Galatasaray-Beşiktaş (0-0). Aşağı yukarı kendini belli eden seride <b>Efes Pilsen</b>, <b>Türk Telekom</b> ve <b>Fenerbahçe</b> mutlak favoriler. <b>Mersin</b> ve <b>Antalya</b>, serilerinde birer maç kazanabilir ama devamının gelmesi imkânsız. Derbili seride ise geçen yıl Beşiktaş’ın durumuna düşerek aylardık paralarını alamamaktan dolayı demotive <b>Galatasaray</b>’a karşı, daha cansiperane mücadele ortaya koyan <b>Beşiktaş</b> ağır basıyor. Tabii sarı-kırmızılı yönetim, oyuncularına hakkını teslim ederse tablo değişebilir.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5496.htm), [web.archive.org (arşiv bağlantısı)](http://web.archive.org/web/20090625225701/http://www.taraf.com.tr:80/makale/5496.htm)
# Play-off’lar ligden daha zevksiz

*Tarık Dağlı 20.05.2009*

<div class="taraf_structure_2col_1zq">
<div class="margen_n">



 <p>Potada play-off’lar hızlı başlarken, şimdiye kadar beklenen çekişmeyi sadece <b>Türk Telekom</b>-<b>Mersin</b> serisinde görebildik. <b>Telekom</b>, yeni yabancılarından Bajramovic ve Torres’den verim alsa da El-Amin’in savrukluğunun faturasını ödüyor. Sezonun belki de en istikrarlı takımı Mersin ise potaaltında Ffriend’in yokluğuna rağmen yüksek hücum potansiyeli sayesinde Telekom’a kafa tutabiliyor.<b> <br/><br/>Fenerbahçe Ülker</b>, yarı final biletini ilk alan takım olurken sezon içinde iki kez rahatça yendiği <b>Antalya</b>’ya play-off serisinde de şans tanımadı. Özellikle Ömer Aşık’ın pota altındaki varlığını geliştirerek parkelere dönmesi takıma büyük avantaj sağlıyor. Böylelikle Solomon’ın gelmesiyle kadroya giremeyen Vidmar’ın uzun rotasyonundaki eksikliği de hissedilmiyor. Tabii bundan sonraki turlar Antalya serisi kadar kolay olmayacak. Yine de finale yakın duruyor sarı-lacivertliler. <br/><br/>Fenerbahçe gibi turlayan ve sezon başından beri finale göz kırpan diğer takım <b>Efes Pilsen</b> ise kardeş takımı <b>Darüşşafaka</b>’yı idman havasında geçti. Lacivert-beyazlılar rakibine nefes aldırmazken, sonraki turlar için savunma antrenmanı yaptı adeta. Daçka iki maç sonunda sadece 107 sayı bulurken, 50 üçlük denemesinde sadece 12 isabet kaydedebildi. <br/><br/>En çekişmeli geçmesi beklenen seride ise <b>Galatasaray</b>, <b>Beşiktaş</b>’a bariz bir üstünlük sağladı şimdilik. Gerçi sarı-kırmızılıların 2-0’ı bulması büyük bir avantaj. Ayrıca Beşiktaş’ın pek maç kazanma direncini de görmedik özellikle ikinci maçta. Savunma yapmayana halen hatırlayamayan siyah-beyazlılar, sıkı savunma karşısında yelkenleri suya çabuk indiriyor. <b>Efes</b>’in rakibi <b>Galatasaray</b> olacak gibi görünüyor.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5617.htm), [web.archive.org (arşiv bağlantısı)](http://web.archive.org/web/20090625231435/http://www.taraf.com.tr:80/makale/5617.htm)
# Kovulduğu şehirde kral oldu

*Tarık Dağlı 22.05.2009*

<div class="taraf_structure_2col_1zq">
<div class="margen_n">



 <p>Haziran 2000... Fatih Terim, Fiorentina’ya gitmişti O dönem, dört yıl üst üste lig şampiyonluğu kazanıp üstüne bir de UEFA Kupası’nı alan bir ekibin başına gelen Mircea Lucescu, ayağının tozuyla Süper Kupa’da Real Madrid’i devirerek Galatasaray’a prestijli bir başarı hediye etmişti. O sezon ligde şampiyon olamazken bir sonraki sezon kısıtlı kadrosuyla zafere uzanıyordu. Ne var ki Fatih Terim’e kucak açan camia Lucescu’yu elinin tersiyle itiyordu. O dönem başkan Canaydın, “Gönüllerdeki teknik direktörü getireceğim” diyerek Lucescu’nun yerine Fatih Terim’i tercih etmişti. Terim’in ikinci dönemindeki Galatasaray önce ikinci oluyor, diğer sezonu ise altıncı kapatıyordu. Sarı-kırmızılılara gönül koyan Rumen teknik adam, Beşiktaş’ın yolunu tutup 100. yılında siyah beyazlılara şampiyonluk armağan etmişti. Fakat ikinci yılın sonunda şaibe olduğunu sık sık iddia ettiği ligde Fenerbahçe’nin şampiyonluğunun ardından ayrılmıştı Beşiktaş’tan. <br/><br/>Galatasaray taraftarlarınca pek sevilmeyen bir hocaydı Lucescu. ‘1-0 olsun bizim olsun’ mantığını takıma ezberletirken tribünlerin de tepkisini çekmişti. Öte yandan defansif oyun anlayışını sahaya yansıtmasından dolayı Avrupa Kupaları’nda puan toplamayı başarıyordu. 5-6 dil konuşan, kültürlü, dünyanın elit teknik direktörlerinde biriydi o. Türkiye’de ise gündeme oturan polemiklerin başkahramanı oluveriyor, kimselere kendini beğendiremiyordu. Dört yıl içinde biri Galatasaray, diğeri Beşiktaş’ta iki şampiyonluk kazansa da, özellikle siyah-beyazlılarda kaybettiği son şampiyonluğu tamamen Aziz Yıldırım ve mayfavari federasyona bağlayacak kadar yürekliydi. Daha sonraları Yıldırım Demirören’in “Lucescu’yu istemeden gönderdik. Federasyon hakkında ettiği laflar yüzünden büyük ceza alacaktı” dediği de vakidir. Türkiye’de futbolun Çavuşesku Romanyası gibi yönetildiğini söylemişti Luce, federasyonun diktatörlüğüne dem vurarak. Spor basınındaki anti-Lucescu akımının en büyük temsilcisi olan Hıncal Uluç ise, Rumen teknik adamı, ettiği bu laftan dolayı kınıyor ve “Luce Galatasaray’a gelirse, Galatasaraylılığı bırakırım” diyecek kadar iddialı konuşuyordu. <br/><br/>Ağzıyla kuş tutsa yaranamamıştı Lucescu, Türk basınına. Hani oynattığı sıkıcı futbol değildi sadece sorun olan. Ne çingeneliği kalmıştı, ne mirasyediliği, ne de terbiyesizliği. Spor yazarları, kendi açıklarını yüzüne vurduğu için sevmiyordu Lucescu’yu, yöneticiler ise yaptığı iddialı açıklamalardan dolayı. En masumu taraftarlardı belki Rumen hocayı sevmeyenler içinde, sürekli kapanan bir takım izlemek istemiyorlardı haklı olarak. Rakip cephelerde de durum farksız değildi. Lucescu’nun “İki şampiyonluğumu gasp etti” dediği Aziz Yıldırım’ın Fenerbahçesi de Rumen’den nasibini almıştı. 2001’de Real Madrid’le oynayacağı Şampiyonlar Ligi çeyrek final maçı öncesi, Beşiktaş derbisi için Galatasaray erteleme isteyince Fenerbahçe duruma itiraz etmişti. Rumen hoca da Türk spor literatürüne geçen Rumen atasözü, “Köpekler istedi diye atlar ölmez” lafını göndermişti Fenerbahçelilere. Sonraları da üç büyük takımda şampiyonluk görmek adına Fenerbahçe’ye gelebileceğini de ayrıca belirecekti.<b> <br/><br/>Başı sıkışan onu arıyor</b> <br/><br/>Lucescu, Beşiktaş’tan sonra Ukrayna’da 2004 yılında başına geçtiği Shakhtar Donetsk’i lig ve kupa da şampiyonlukla buluşturduktan sonra UEFA Kupası’nı getirmeyi başardı hem de Ukrayna tarihinde ilk defa. Mircea Lucescu, iki kez kovulduğu topraklara UEFA Kupası’nı kaldırmak için döndü. Onu sürekli eleştiren basın, Ukrayna’daki mutlu mesut geçirdiği günlerde de onu Türkiye’de bulunduğu günlerden daha fazla manşetlere taşıyordu. Sıkışanın aklına ‘Luce’ geliyordu zira. Sevilsin ya da sevilmesin, onun ismi Türkiye’de bir takımla anılınca, o takım taraftarının aklına ilk gelen şampiyonluk oluyordu.<b> <br/><br/>Yiğit Şardan’la görüştü</b> <br/><br/>Önceki gün şampiyonluk sonrası basın toplantısında konuşan Rumen teknik adam, “Türkiye’de isminiz Fenerbahçe ve Galatasaray ile anılıyor, bir gün tekrar Türkiye’ye dönmeyi düşünüyor musunuz?” şeklindeki soruya da “Ben Türkiye’yi, İstanbul’u çok seviyorum. Galatasaray ve Beşiktaş’ta iyi tecrübeler yaşadım. Taraftarlarla çok iyi ilişkilerim oldu. Belki bir gün olur” diye geçiştirdi. Dün ise Galatasaray’ın başkan yardımcısı Yiğit Şardan’ın Lucescu’yla bir görüşme yaptığı yazıldı, geçmişte defalarca olduğu gibi. Beşiktaş’ın sezon başındaki benzer denemesi Ertuğrul Sağlam’ın istifasıyla sonuçlanmıştı. Sarı-kırmızılılarda ikinci Luce dönemi yaşanır mı bilinmez ama Lucescu teknik direktörlüğü devam ettikçe, Türk basının ana malzemelerinden biri olmaya devam edecek. Zira sezon başlarında Sanem Altan’a verdiği röportajdan biliyoruz “Birgün mutlaka Türkiye’ye döneceğim. Orada hem yapacak çok işim hem de alınacak çok rövanşım var” demişti.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5652.htm), [web.archive.org (arşiv bağlantısı)](http://web.archive.org/web/20090624061830/http://www.taraf.com.tr:80/makale/5652.htm)
# Parkede imam ve cemaat ilişkisi

*Tarık Dağlı 19.06.2009*

<div class="taraf_structure_2col_1zq">
<div class="margen_n">



 <p>Maç sonunda, daha beş dakika evvel rakip taraftarın yumruklu, tekmeli saldırısına uğrayan Kaya’nın ağzından “Bu tarz olaylar, büyük bir camiaya mal edilemez” sözleri dökülüyordu. Hayır efendim; böylesi bir rezillikten, hele ki ‘dünya kulübü olmaya çalışıyorum’ diyorsan, yaşanan olayların faturasını münferit abilere keserek sıyrılamazsın. Sıyrılmaya çalışırsan, eşek gibi damgalayıp hiçbir spor etkinliğinde yer vermemen gereken taraftarın, bir dahaki sefere rakip oyuncuları öldürür. Cenazenin altında da sen kalırsın. Koca bir kulübün başkanıysan, yöneticisiysen; şampiyonluk halinde başarı ne kadar senin hakkınsa, kepazeliğin de müsebbibi sensin. Takımından ‘cumhuriyet’ diye bahsediliyorsa ve sen onların başkanıysan, tebaana sahip olacaksın. Yoksa onun suçu senden bilinir. Biliyoruz ki canın istediğinde, istemediğin taraftarın maçlara girememesini sağlıyorsun. O zaman bu cehalete göz yumarak, sen de suçlusun. Hem futbol takımın maçlarında taraftara güvenip bilet fiyatlarında en ufak tenzilata gitmezken, baskette hem de gerginliğin had safhada olduğu aşikâr bir final maçında biletleri 10 TL yapıyorsun ki, kim var kim yok gelsin. Ortalığı savaş alanına çevirsin. Ne de olsa sen gündemi değiştirmekte ustasın. Tanjevic’i de Zico ve Daum’un trenine bindirirsin, bir de cafcaflı transferle alacaklı konuma bile geçersin. Yemezler... <br/><br/>Hâlâ aklım almıyor. Aslında Efesliler bu davranışlara alışkınlar ama benzer kavgalarda karşılarında hep Yunanlı rakipleri vardı. Tarihî randevulara bakınca sevimsiz, çiğ, hazımsız bir taraftarın milli duygular içinde böylesi bir utanç sahnesinde başrol oynaması için basit bir senaryo yazabiliyor insan. Ama sadece bir yenilgiyi, en ilkel benliğiyle yoğurup erkeksi bir iktidar zayıflığı olarak gören ve tribünleri sosyal mastürbasyon sahnesine çeviren bir insanın hiçbir açıklaması yok. Bu fanatizm bile değil. Fanatizmin sporla alakası olması gerekiyor. O tribüne çıkan adam ise spordan bîhaber. Onları taraftarı sayan yöneticinin de o adamlar kadar suçu var. <br/><br/>Bu acizliğin bahanesi yok. Bahane sunmaya çalışıp, ‘ama’ diyerek cümleye başlayan adamın da sportmenlikle alakası yok. Yaşananların ise tek çözümü var. Bu olaylara müsaade eden yönetici de, yenildiğinde mağlubiyetin şanını dayaktan bilen taraftar da defolsun gitsin. Ya da padişah, tüm olayların diyetini ödesin. <br/><br/>Büyüklük, cafcaflı statlar yapıp içine insan müsveddesi doldurmakla olmuyor. Nicelikle değil, nitelikle oluyor. Bükemediğin bileği öpmekle, ya da rakibin de hakkını vermekle oluyor. Ne bir spor kulübüne, ne de spor müsabakasına yakışmayan; Fenerbahçe taraftarını da utandıran bu insanları camiadan temizlemek Aziz Yıldırım’ın borcudur. Dünya takımının içine ediverirler bu adamlar maazallah. Yoksa biz unuturuz ne de olsa... Takımın resmî sitesi unutmuş bile. Çıkan olayları tamamen yok sayıp, özür dilemeye bile cesaret edememiş. Hem üç-beş maç, saha kapama cezası nedir ki, gelir geçer. Hatta bu yönetim ona da itiraz eder. Rasim’in altı maçlık cezasını çok bulmadılar mı? Dünya kulübünün örneği de dünyanın en büyük organizasyonundan olmalı. NBA’den benzer bir cürüm işleyen Ron Artest’ın sezon boyu ceza alıp, play-off maçları dahil 86 (yazıyla seksen altı) karşılaşmada oynamadığını hatırlatmak gerek tabii. Gerçi, onlar da biliyordur da sanki işlerine gelmiyor. Yoksa top oyuna girmeden yapılan faulün cezasını da bilirler elbet. Ama hazmetmek de cesaret ister. <br/><br/>Son olarak, yaşanan olayların benzerini daha önce defalarca sergileyenler de ucuz rekabet peşinde koşmasın lütfen. ‘Dün b.ktun, bugün koktun’ derler adama. Ayrıca şampiyon da, mağdur da Efes Pilsen. Onlar konuşsun bakalım, ağızlarından haksız bir cümle çıkıyor mu bir görelim, sonra da örnek alalım. “Şampiyonluk bu ‘kapağın’ altında” deseler yeridir.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6131.htm), [web.archive.org (arşiv bağlantısı)](http://web.archive.org/web/20090704204351/http://www.taraf.com.tr:80/makale/6131.htm)
# İşte NBA pazarında son durumlar

*Tarık Dağlı 01.07.2009*

<div class="taraf_structure_2col_1zq">
<div class="margen_n">



 <p>Ücret tavanının 58,68 milyondan 71,15 milyon dolara çıktığı NBA liginde bu yıl için en çok para harcama lüksüne sahip takımlar şöyle sıralanıyor: <br/><br/>Memphis: 32 milyon <br/>Detriot: 30 <br/>Oklahoma City: 28,5 <br/>Atlanta: 23 <br/>Minnesota: 20 <br/>Toronto: 20 <br/>Portland: 16 <br/>Sacramento: 13 <br/>Philadelphia: 12 <br/>New Jersey: 11 <br/>Clippers: 10 <br/>Golden State: 10 <br/>Chicago: 6 <br/>Houston: 5 <br/>Charlotte: 4 <br/>Indiana: 2,8 <br/>San Antonio: 1,6 <br/>Miami: 1,3 <br/>Milwaukee: 0,1 <br/>Dallas: -0,2 <br/>Utah: -0,7 <br/>Cleveland: -1,3 <br/>Boston: -2,5 <br/>New York: -3,6 <br/>Denver: -4,2 <br/>Orlando: -4,5 <br/>Washington: -5 <br/>New Orleans: -5,8 <br/>Lakers: -6 <br/>Phoenix: -6 <br/><br/>Takımların ücret tavanlarını aşıp eksi değerlerde olmaları para harcayamayacakları manasına gelmiyor. Ama Tavanı aştıkları her bir dolar için, bir dolar da lüks vergisi vermek zorundalar. Bu yüzden Memphis, Detroit, Oklahoma City, Minnesota, Toronto gibi takımları aşağıda adı geçen sözleşmesi biten oyuncuları ikna etmekte daha avantajlı durumdalar. <br/><br/>Sözleşmesi biten oyuncular ile son kontrat değerleri ise dolar cinsinden şöyle: <br/><br/>Jason Kidd: 21.372.000 <br/>Allen Iverson: 20.840.625 <br/>Stephon Marbury: 20.840.625 <br/>Shawn Marion: 17.810.000 <br/>Mike Bibby. 14.983.603 <br/>Lamar Odom: 14.148.596 <br/>Rasheed Wallace: 13.930.000 <br/>Wally Szczerbiak: 13.775.000 <br/>Raef LaFrentz: 12.722.500 <br/>Andre Miller: 10.333.333 <br/>Radoslav Nesterovic: 8.400.000 <br/>Malik Rose: 7.647.500 <br/>Ron Artest: 7.400.000 <br/>Eric Snow: 7.312.500 <br/>Drew Gooden: 7.151.183 <br/>Bobby Jackson: 6.987.888 <br/>Chris Wilcox: 6.750.000 <br/>Ben Gordon: 6.404.750 <br/>Jason Collins: 6.200.000 <br/>Stromile Swift: 6.200.000 <br/>Desmond Mason: 5.300.000 <br/>Joe Smith: 4.795.000 <br/>Anthony Parker: 4.550.000 <br/>Damon Jones: 4.460.186 <br/>Zaza Pachulia: 4.000.000 <br/>Robert Swift: 3.579.131 <br/>Shelden Williams: 3.395.760 <br/>Trevor Ariza: 3.100.000 <br/><br/>Bu oyuncular içinde Kidd, Iverson, Marbury, Bibby, Szczerbiak gibi küpü doldurmuş olan veteranlar muhtemelen bol sıfırlı kontratları bulamayacaklar ve şampiyonluğa aday bir takıma düşük ücretle gitmeyi kabul edecekler. Rasheed Wallace, Andre Miller, Shawn Marion, Ron Artest gibi sonbaharlarının arifesindeki veteranlar ise yine iddialı takımlarda iddialı kontratlarla kendilerine yer bulurlar, tabi mevcut takımlarında kalmazlarsa. Trevor Ariza, Zaza Paculia, Ben Gordon, Chris Wilcox gibi pozisyonlarına göre ilaç olacak görev oyuncuları ise en hararetli pazarlıkların yaşanacağı isimler olarak duruyor. <br/><br/>Bir de sözleşmesinin son yılına giren oyuncular var ki, isterlerse serbest kalabiliyorlar. Ama takımları, herhangi başka bir takımın önerdiği kontratı aynısını teklif ederse, adres değişikliklerini ertelemek zorundalar. <br/><br/>Marvin Williams: 5.636.142 <br/>Raymond Felton: 4.148.715 <br/>Charlie Villanueva: 3.448.050 <br/>Channing Frye: 3.163.769 <br/>Ike Diogu: 2.912.823 <br/>Sean May: 2.661.027 <br/>Rashad McCants: 2.620.126 <br/>Joey Graham: 2.449.184 <br/>Hakim Warrick: 2.119.102 <br/>Nate Robinson: 2.020.179 <br/>Jarrett Jack: 2.002.623 <br/>Luther Head: 1.962.378 <br/>Johan Petro: 1.939.893 <br/>Linas Kleiza: 1.824.493 <br/>David Lee: 1.788.033 <br/>Leon Powe: 797.581 <br/>Glen Davis: 711.517 <br/>Brandon Bass: 826.269 <br/>Jamario Moon: 711.517 <br/>Ramon Sessions: 711.517 <br/>Paul Millsap: 711.517 <br/><br/>Özellikle çaylak kontratlarının son yılına giren yetenekli oyunculardan oluşan bu liste, yaz döneminin en çok konuşulan transferlerini çıkarmaya aday. Listedeki hemen her isim mevcut kontratlarından çok daha fazlasını alabilecekleri için muhtemelen serbest kalmayı seçeceklerdir. Piyasada ise onlara kendi takımlarının karşılayabileceğinden daha yüksek paralar verebilecekler her zaman vardır. <br/><br/>Tüm bu oyuncuların dışında kontratını istediği gibi fesih etme hakkına sahip isimler var ki, Hido’nun bunu gerçekleştirdiğini daha önceden biliyoruz. Son yılında 6,9 milyon kazanan Hido, artık 9-10 milyon dolar arası bir kontrat arayacak. Oyuncular genelde aldıkları ücretin daha fazlasını kazanacaklarına emin olmadıkça bu yönteme başvurmuyorlar, zaten hepsinin sözleşmesinde bu özel madde yok. Ama NBA otoriteleri Utah’ın iki yıldızı Carlos Boozer (11,5 milyon) ve Mehmet Okur’un (8,5 milyon) yanı sıra Eddie House’ın da (2,6 milyon) bu maddeden faydalanabileceğini söylüyor.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6328.htm), [web.archive.org (arşiv bağlantısı)](http://web.archive.org/web/20090708035418/http://www.taraf.com.tr:80/makale/6328.htm)
# Kısa günün kârı

*Tarık Dağlı 24.07.2009*

<div class="taraf_structure_2col_1zq">
<div class="margen_n">



 <p>Rijkaard, Tobol'a karşı oynanan ilk maçta, iki devre arasındaki farkı görünce Arda ve Baros değişikliklerini erken yapacağını söylemişti. Baros'un gol kokan ayakları ve Arda'nın Hagi'den sonra kimseye yar olmayan 10 numaralı forması da, Ali Sami Yen çimlerinde varlıklarını hemen hissettirdi zaten. <br/><br/>Maçın ilk atağı Serdar'ın ortasıyla başlayıp, Yaser kafasında filizlendi ve kaleci Petukhov'un ellerinde son buldu. 11'de Arda, Baros'u kaçırdı, Kazak kaleci iyi sezdi. 14'te Tobol ilk kez gelirken sağdan Muhanov'un vuruşu yan ağlarda kaldı. 34'te sarı-kırmızılılar yeni şef Arda'yla hızlı çıktı. Arda'nın servisinde Baros, Yaser'i gördü. Yaser, vuruşuyla yedek kulübesine göz kırptı. 37'de Arda'nın ceza yayı üzerindeki solo çalımları, Baros'un ayaklarında buluştu. Çek'in vuruşu kalecide kaldı. Pozisyonun hemen ardından Arda, yayın gerisinden bu sefer kendisi denedi, Petukhov yıldızlaştı. Golün kokusunu alan Galatasaray, soldan Serdar'la geldi, Servet'in kafası yine Kazak kalecide kaldı. <br/><br/>İkinci devrede Yaser, yerini Kewell'a bırakırken, Serdar'ın sakatlanmasıyla Linderoth da formasına kavuştu. Galatasaray oyunu rakip sahaya yıkarken, Sabri'nin çıkışlarıyla üç kişi kalan defansta Gökhan Zan'ın da zaaflarından faydalanan Kazak ekibi, zaman zaman kontra ataklarla yürekleri ağızlara getirdi. 63'te ceza yayı üzerinden kazanılan frikikte Sabri'nin kestiği topta Petukhov bu kez çaresiz kalırken, altı pastan kafayla fileleri sarsan Mustafa Sarp Galatasaraylılığını resmiyete döktü. Golden sonra Petukhov yine kalesini gole kapasa da 90'da günün yıldızı Arda'nın kornerinde Servet, maçın skorunu tayin etti. Sarı-kırmızılılar, sezonun evindeki ilk Avrupa sınavında iyi bir futbol oynamasa da neticeye sönük futbol ve çift golle ulaştı.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/6702.htm), [web.archive.org (arşiv bağlantısı)](http://web.archive.org/web/20091103083446/http://taraf.com.tr:80/makale/6702.htm)
# Taşlar mı kemer mi

*Tarık Dağlı 11.09.2009*

<div class="taraf_structure_2col_1zq">
<div class="margen_n">



 <p>İtalyan yazar Italo Calivno’nun meşhur <i>Görünmez Kentler</i> kitabında ünlü gezgin Marco Polo’nun bir gün Kubilay Han’a bir köprünün her bir taşını ayrıntılı bir şekilde tek tek anlattığı yazar. Kubilay Han sorar: “ Peki köprüyü taşıyan taş hangisi?” “Köprüyü taşıyan şu taş ya da bu taş değil, taşların oluşturduğu kemerin kavisidir” der, Marco Polo. Kubilay Han biraz sinirlice, “Neden taşları anlatıp duruyorsun bana? Beni ilgilendiren tek şey var, o da kemer” der, doğrudan sonuca yönelerek. Ancak Marco Polo cevap verir: “Taşlar yoksa kemer de yoktur.” <br/><br/>Bu hikâye takım oyununda bireylerin, toplam performansta ne derece etkin olduğunu anlatmak için ne kadar uygunsa bugünlerde Avrupa Şampiyonası’nda üçte üç yaparak turnuvanın en güzel oyunlarını oynayan Türkiye için “Taşlar yerine oturdu” demek de o derece uygundur. <br/><br/>2005’te sadece Bulgaristan’ı, 2007’de ise zar zor Çek Cumhuriyeti’nin geçerek kapattığımız turnuvaları düşünelim. Kerem Tunçeri, Kaya Peker, İbrahim Kutluay, Hidayet Türkoğlu, Mehmet Okur, Mirsad Türkcan, Kerem Gönlüm, Ermal Kurtoğlu, Serkan Erdoğan o kadrolarda yer almıştı. 2005’te turnuvadan çok takım içindeki kavgayı, 2007’de ise takıma çağrılmayanları konuşmuştuk. Takımda olmayanlar yine gündemde. Oysa köprü şu anda tüm yükü taşıyabilecek kavisi almış durumda. Fazladan bir taş tüm dengeyi alt üst edebilir, edecektir de, çünkü daha önce etmiştir. Tanjevic’in sorun yaratmayan oyuncularla oynamayı tercih ettiği, kenarda otururken yüz asan, sadece parkede mutlu oyuncundan hoşlanmadığı aşikâr. Polonya’da ilk iki maçta kritik işler yapan Bekir, üçüncü karşılaşmada tek bir dakika almadı. Ama bunu sorun etmeyeceği için orada. Tanjevic, sadece kemeri tutacak kavisi oluşturan doğru taşları seçmeyi çalışıyor, yıldızlar karmasını değil. Zira o yıldızların köprüsü yıkıldı ve o köprünün altından çok sular aktı. <br/><br/>Şimdi bu yazının ardından Türkiye ikinci tur grubundan çıkamazsa, bu yazılanlar yine değişmeyecektir. Çünkü milliler, doğru kadroyla doğru basketbolu oynuyor. Rakiplerinin zayıf taraflarını ezberleyip savunmada onları yumuşak karınlarından vuruyor ve hücumda topu Ender, Kerem ve Hidayet vasıtasıyla ustaca hazırlanmış setlerden geçirip ısrarla pota altında buluşturuyor. 2006’da Japonya’da dünya altıncısı olan kadroda böyleydi. Yenilse bile doğru basketbolu oynuyordu. Şimdi ise Milliler bu işi daha bir hüner ve tecrübeyle yapıyor. İşin sırrı burada. Ancak yine de Sırbistan, Slovenya ve İspanya ilk turdaki rakiplerden daha zorlayıcı olacak şüphesiz. İspanya klasik ilk tur sendromunda. Genelde turnuvalara rölantide başlayıp, sonradan zirve yaparlar. İkinci grupta ilk maçımız onlarla. Üzerlerindeki ölü toprağı kalkmadan yakalarsak rahat geçeriz. Kendilerine gelmişlerse ise çok zevkli bir maç olacaktır. Slovenya’nın her pozisyonda zengin alternatifleri var. Ama anahtar yine kısalara baskıda. İnatla son topa kadar mücadele ediyorlar, aynı inadı göstermeden başa çıkamayız. Savunmadaki ikili sıkıştırmalarda, uzunları unutmamız büyük hata olur. Sırbistan ise tüm maç inatla baskılı savunma yapıp, hücumda aksayabilen bir karakter gösteriyor. Onların oyununu kabul edersek, kendi jenerasyonlarında tüm kupaları kaldıran bu gençlere teslim olma şansımız yüksek. Tüm baskıya rağmen kontrolü bırakmamak gerekiyor ki, gardlarımız için büyük sınav olacak. Bir galibiyet gruptan çıkmaya, iki galibiyet ise grup birinciliğine yeter. <br/><br/>Diğer gruba geçersek, Fransa halen takım için istikrarı sağlayamasa da galip gelmeyi başarıyor. İkinci turda bu alışkanlıklarını yitirebilirler. Turnuvanın bir diğer namağlup takımı Yunanistan ise tüm eksiklerine rağmen bizim gibi doğru oyunu oynayarak, son derece formda görünüyor. Yenilmeleri ekstra bir çaba gerektirecektir. Hırvatistan, ilk dörtte yerini mutlaka alacaktır ama istikrarı yakalamış değiller. Makedonya, Almanya ve Rusya son bilet için uğraş verecek. Letonya’ya yenilen ama Rusya’yı geçen Almanların diğer ikiliye göre galibiyet avantajları var. Ama bu gruba kalmaları bile iyi başarı. Makedonya, Almanları yener ve bir de sürpriz yaparsa Rusya’yı geçebilir. Ruslar ise gruptan çıkmak için cidden çok çaba sarf etmeliler.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7355.htm), [web.archive.org (arşiv bağlantısı)](http://web.archive.org/web/20091103085025/http://taraf.com.tr:80/makale/7355.htm)
# Son topta rulet oynamaktan ötesi

*Tarık Dağlı 22.09.2009*

<div class="taraf_structure_2col_1zq">
<div class="margen_n">



 <p>Sürprizlerle başlayan bir turnuva hiç de sürpriz olmayan bir sonuçla sona erdi. Dünya ve Olimpiyat şampiyonluklarının yanına iki yıl önce evinde Avrupa’nın en iyisi payesini de eklemeyi hedefleyen İspanyollar, bu amaca iki yıl gecikmeli ulaşabildi. Ama turnuva öncesi herkes biliyordu ki İspanyollar dünyanın en iyi basketbolunu oynayan takımdı. Turnuvaya kötü başlamakla hatta kötü devam etmekle beraber, daha fazla dayanamadılar ve çeyrek finalin son biletini kapmakla beraber beklenen çıkışı yapıp altın madalyayı boyunlarına geçirdiler. <br/><br/>Türkiye, tam manasıyla İspanya’yla zıt bir turnuva geçirdi. Slovenya ve Fransa’yla beraber şampiyonaya müthiş başlayan milliller, çeyrek finalden öteye gidemediği gibi tamamen amaçsızca oynadığı klasman maçlarında hiç bir varlık gösteremedi. Hani gelecek yıl Türkiye’de düzenlenecek 2010 Dünya Şampiyonası için hedef turnuva olarak belirlenen Avrupa Şampiyonası, bir bakıma mundar edildi. Aslında bu seviyede basketbol oynanırken, hani final için parantez açabiliriz ama üçüncülük ve sekizincilik arası tamamen anlık gelişmelerle elde ediliyor. Zaten, üzerinden Klark Kent kıyafetini çıkarıp Superman’e dönüşen İspanya’yı çıkarıp ilk sekize giren diğer takımların birbirleri arasında oynanan grup maçlarına bakarsak, ne demek istediğimiz gayet iyi anlaşılır. Fransa, Türkiye, Sırbistan, Hırvatistan, Slovenya, Yunanistan, Rusya. Hepsinin birbirleri arasında oynadığı grup maçları son dakikaya kadar çekişme içinde geçmiş. Sırbistan, Slovenya, İspanya, Yunanistan maçlarını tekrar hatırlamaya gerek yok herhalde. Yani milliler şu an İspanya’nın tek başına birinci sınıf olduğu Avrupa’da için ikinci sınıf bir takım hüviyetinde. Peki, rakipleri iyi oynuyor mu. Bu turnuvada da gördük ki kesinlikle hayır. En pozitif basketbolu oynayan Fransa, tüm NBA yıldızlarına rağmen en basit maçlarını bile zor geçti. Slovenya, tepeden tırnağa bizimle aynı kaderi paylaşıyor. Eskiden yıldızdan geçilmeyen dağınık birtakımken, savaşçı ve savunma takımına dönmüşler ama onların da yazgısı son top ruletinden öteye geçemedi. Rusya, istikrarsız bir görüntü çizerken Yunanistan da ortalığı yaygaraya vermek dışında sınırlı yeteneklerle akıllı basketbol oynayabildi. <br/><br/>Bize gelince... Artık savaşan ve savunma kimliği sahibi bir takımız. Defansta rakibe dünyasını karartırken, hücumda kafası kesik tavuklar gibi koşuşturabiliyoruz. Gerçi bahsi geçen diğer takımların da hali farklı değil. Bu kalibrede savunmalara karşı Ersan, Hidayet gibi yıldızların bireysel becerilerini göstermesi gerekiyor. Ersan, bizim takımın en önemli skor opsiyonu olurken, Hidayet Yunan maçının bir kısmı dışında bu kimliğe pek bürünemedi. Slovenya’da bu role Lakovic, Sırbistan’da Teodosic, Yunansitan’da Spannoulis, Rusya’da McCarty soyundu ama hepsi kötü giden maçlar sonunda kendi ülke medyalarının basınında eleştirilmekten kaçamadı. <br/><br/>Neticede bu turnuva sona erdi. Son yılların kalitesi en düşük ama mücadelesi çok yüksek maçları oynandı. ‘Kazanan haklıdır’ dersek milliler tartışmasız başarısızdı ama İspanya’yı, Sırbistan’ı da yenebileceğimizi gördük. Galibiyet ve mağlubiyetten bağımsız bir bakış açısıyla ise fena değiliz. Hani biraz mesafe kaydetmişiz ancak yeterli değil. Diğer taraftan da oyunculara bir bir yüklenen, anlık bireysel hataları koca bir turnuvaya mal eden spor yazarları yorumlarının da sınıfta kaldığını gördük. Bir maçı son hücumda kazanıp, diğerini yine son topta kaybedersen; ne dünyanın en iyi takımısındır, ne de bir şey beceremeyen yeteneksizler topluluğu. <br/><br/>Son olarak turnuvanın göze çarpanlarından bahsetmek gerek. En iyi 5’te İspanyol Gasol ve Fernandez, Sırp Teodosic, Sloven Lorbek ve Yunan Spannoulis yer aldı. Bu beşte en dikkat çeken isim Teodosic, tıpkı yaş ortalaması 22 olan Sırp takımının Avrupa ikincisi olması gibi.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7559.htm), [web.archive.org (arşiv bağlantısı)](http://web.archive.org/web/20091103085030/http://taraf.com.tr:80/makale/7559.htm)
# Antalya kuyusunu kazdı

*Tarık Dağlı 27.09.2009*

<div class="taraf_structure_2col_1zq">
<div class="margen_n">



 <p>Lig başlayalı altı hafta olmuş, Fenerbahçe'nin puan kaybı yok. Daum, takımın kötü oynadığı eleştirilerine 'Haticeye değil, neticeye bak' şeklinde karşılık veriyor. Diğer tarafta Antalya, ilk altı haftada, puan cetvelinde üzerlerinde bulundukları Kasımpaşa ve Ankaragücü'nü evlerinde yenebilmiş. Küme düşmemeye oynayan takımın hedef maçlarını kazanması gibi bir tablo var ortada. Gerek savunma zaafları gerekse kısır hücum kurguları çok da umut vaat etmiyor. <br/><br/>Fenerbahçe de bu rahatlıkla başlıyor maça. Ama sahada bir gariplik var. Antalya'nın saha çimini hazırlayan arkadaşlar, sürreel çalışmalar yapmışlar çim makineleriyle. Hani çocuk lugatında eşek traşı denen cinsten çim gölgeleri var sahada. <br/><br/>Fenerbahçe bunu pek kafaya takmamış ama, 10'da Alex'in topuk pasıyla buluşup sağ çarprazdan uzak köşeyi gören Kazım fileleri sarsıyor. <br/><br/>Antalya'nın pek hücum yapası yok ama 22'de hasbelkader Jedinak'ın uzun ortasında kademeyi kaybeden Gökhan'ın arkasına sızan Ali Zitouni mükemmel bir kafayla Volkan'ı avlıyor. <br/><br/>23'te Kazım'ın üç kişiyi geçip vurduğu top ve 42'te Mehmet Topuz'un füzesi direğe takılınca ilk devre skor değişmiyor. <br/><br/>İkinci yarı Semih-Gökhan değişikliğinden sonra Mehmet Topuz'un sağ beke geçmesiyle Antalya sol kulvarı biraz kullanır gibi oluyor ama sonuç çıkmıyor. 57'de Alex'in gökten zembille indirdiği pasta Güiza, taraftarların ömründen ömür çalıyor, tıpkı 79'da da yapacağı gibi. <br/><br/>Üstün oynayan Fenerbahçe üstüste zorluyor; 82'de Bilica yine direğe takılıyor, ardından kaleyi abluka altına alıyor ama nafile. Antalya Veysel ve Korhan'la ve hatta 10 kişiyle ava çıkarken, 'yarı sahada ofsayt olmaz' kuralına takılıyor; 3'e 0 hücuma kalkan Kanarya, Güzia'nın bu kez kaleye vurmak yerine Semih'e asist yapmasıyla güç de olsa 7'de 7 yapıyor.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7647.htm), [web.archive.org (arşiv bağlantısı)](http://web.archive.org/web/20091103085035/http://taraf.com.tr:80/makale/7647.htm)
# Herkes hasret içinde

*Tarık Dağlı 04.10.2009*

<div class="taraf_structure_2col_1zq">
<div class="margen_n">



 <p><strong><font size="3">BEŞİKTAŞ-DENİZLİSPOR</font></strong><br/><br/>Beşiktaş tribünleri hafta boyunca yönetime bilenerek gelmiş. Malum onların ismi Çarşı, tepkileri hep fark yarattı, yine nasıl zekice bir protesto yapacakları merak ediliyor. Ama tribünlerde sürekli bir hengame, bir kavga. Çarşı'nın olası protestoları yerini kavgaya bırakırken, yeri göğü inleten koro değilde bir istifa, bir destek sesleri almıştı tribünleri. <br/><br/>Beşiktaş, ilk 10 dakikada sezonun en iyi futbolunu oynadı ama 350 dakikayı aşan gol hasreti devasını bulamadı. <br/><br/>İlk dakikada Eskişehirli Doğa'ya selam ederek soldan gelen Yusuf'un pasında Nobre, boş kale yerine direği nişanlıyor. 4'te Fink kaleyi yokladı. 6'da Serdar kaleciyle karşı karşıya kaldı ama çok kötü vurdu. <br/><br/>Bu sürede rakip ceza sahasına bile giremeyen Denizli, baskıyı atlattıktan sonra Beşiktaş'ı top peşinde koşturarark oyunda dengeyi sağladı. Hatta 21, 29 ve 38. dakikalarda sırasıyla Fahri, Murat ve Çağlar'la gole de yaklaştı ama olmadı. Nobre, Fink ve Serdar'la gelişen Beşiktaş akınları ise günün başarılı isimlerinden Cenk'e takıldı. <br/><br/>İkinci devreye de hızlı giren Beşiktaş oldu. 49'da sağdan gelişen atakta topla buluşan Tabata, ligde 421 dakika sonra siyah-beyazlıların hanesine gol yazdırdı. <br/><br/>Golden sonra Angelov ve Berberovic'i oyuna alan Denizli daha açık oynamaya başlarken Murat, Roberts ve Ahmet'le gole de yaklaştı ama Rüştü kalesinde başarılıydı. Gerçi bu kurtarışlar bile Rüştü'nün ıslıklanmasına mani olmadı. <br/><br/>Tribünlerde hiç dinmeyen kavgalar devam ederken, karşılıklı olarak girilen gol pozisyonlarından sonuç çıkmadı. <br/><br/>Neticede Beşiktaş kazandı ama taraftara yaranamadı. Denizli'nin üç puan hasreti devam etti. Geçen yılki Denizli maçı, Beşiktaş taraftarlarının şampiyonluk hasretinin bittiğini müjdelemişti. Bu kez istifa hasretindeki taraftarlar daha bekleyecek gibi...</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7764.htm), [web.archive.org (arşiv bağlantısı)](http://web.archive.org/web/20091103085041/http://taraf.com.tr:80/makale/7764.htm)
# Savaşçı Kanarya

*Tarık Dağlı 05.10.2009*

<div class="taraf_structure_2col_1zq">
<div class="margen_n">



 <p><strong>FENERBAHÇE-GENÇLERBİRLİĞİ</strong><br/><br/>Ezeli rakip Galatasaray, son haftalarda 'geliyorum' diyen kazaya kurban gitmiş, zirve mücadelesinde bir adım öndeki Fenerbahçe ise bir başka Ankara takımı Gençlerbirliği'ni ağırlıyordu. <br/><br/>Fenerbahçe, biraz da korkarak çıktığı mücadelede ezeli rakibine ayak uydurmayacağının sinyallerini erken verdi. Mücadelenin başlamasıyla kazanma isteklerini ortaya koyan sarı-lacivertlilerin, kaybettikleri her topa ısrarla pres yapıyor olması dikkatlerden kaçmadı. Ama bu istekten mi kaynaklanır bilinmez, Fenerbahçe ne kadar koştuysa bir o kadar organizasyondan uzaktı. <br/><br/>Ligin en genç takımı Gençlerbirliği ise Fenerbahçe'nin kanatlarını tıkasa da, pres karşısında eziliyor, uzun toplar dışında rakip yarı sahaya geçemiyordu bile. O toplar da Bilica va Lugano tarafından rahatça öğütülüyordu. Bu kısırlık 13. dakikada son buldu. Sağdan Gökhan ortasını penaltı noktasında Güiza indirdi, ceza sahası çisgisi üzerinden sağ ayağıyla çerçeveyi bulan Alex, bir Kadıköy klasiği sundu taraftarlarına. Golden sonra yine orta sahada Fenerbahçe'nin presle kaptığı ama bir türlü olumlu kullanamadığı oyun devam etti. <br/><br/>50'de Emre, kaptığı toplardan birinde kendi yürüdü, uzaktan vurdu, top direkte patladı. Kenardan gelen iki isim, Hurşit ve Burhan'la gelen Gençler ise Burhan'ın 40 metreden çektiği yoklamayla gol aradı. 59'da Vederson'un frikiği defanstan sekip bir kez daha direkle buluştu. <br/><br/>69'da sağdan kaleyi yoklayan Harbuzi oldu, Volkan köşeden çıkardı. 70'te ise Burhan'ın soldan vurduğu mükemmel plaseyi Volkan bu sefer parmaklarının ucuyla çeldi. Hemen ardından atamayana atarlar kuralı işledi, savunmayı az adamla yakalayan Fener'de Topuz'un taşıyıp Alex'e verdiği top, Brezilyalının kariyerinde Gençler kalesine gönderdiği 9. gol oldu. <br/><br/>Son dakikalarda Güiza ve Semih'le kaçan goller vardı. 89'da ise Vederson'un kornerine iyi yükselen Lugano skoru belirledi ve savaşkan kimliğiyle güç gösterisi yapan Fenerbahçe hem 8'de 8 yaptı hem de ligin tek namağlup takımı olarak zirvede bir adım daha öne çıktı.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7782.htm), [web.archive.org (arşiv bağlantısı)](http://web.archive.org/web/20091103085045/http://taraf.com.tr:80/makale/7782.htm)
# Lig değerlendirmesi -1

*Tarık Dağlı 13.10.2009*

<div class="taraf_structure_2col_1zq">
<div class="margen_n">



 <p>Potada yeni sezona bu haftasonu girilirken, takımların son hallerine bir göz atmakta fayda var. Dört gün sürecek lig tanıtımında, 16 takımı Türkiye Kupası’nda oynadıkları dörderli gruplara göre değerlendirip hem kupa maçlarının küçük bir kritiğini hem de yeni transferler ve takımların lig beklentilerini masaya yatıracağız.<b> <br/><br/><br/>Fenerbahçe Ülker</b> <br/><br/>Kâğıt üzerinde mükemmel bir kadroya sahipler. Geçen yılki üç numara sorununu eski oyuncuları Terence Kinsey’le çözerken, Solomon’la beraber oyun kuruculuğu tecrübeli isim Lynn Greer paylaşacak. Üstelik her iki oyuncu da topu diğerlerinden biraz fazla sevdiği için gerektiğinde iki numaraya kaydırılabilir. Takımda halen saf bir oyun kurucu bulunmaması veya atletik bir uzun eksikliği eksiler olarak gözlenebilir ama esas tehlike Tanjevic rotasyonunda artık daha fazla oyuncu olduğu ve daha fazla oyuncunun kenarda daha fazla süre geçirecek olması. Bir numarada Solomon ve Greer, iki numarada Ömer Onan, Giricek, üç numarada Kinsey ve Emir, bunların yanında Mrsic, Serhat ve Rasim ne şekilde dakika bulacaklar, bunu iyi ayarlamak lazım. Uzun rotasyonunda genç yıldız Enes’in yanı sıra Vidmar’ın gitmesi tüm yükü Oğuz, Semih, Mirsad ve Ömer Âşık’ın sırtına bindirecek ki, olası bir sakatlık durumunda –geçen iki yılda fazlasıyla meydana geldi- pota altında sıkıntı yaşanması muhtemel. Ama tüm bu kötü senaryoların yanında işler yolunda giderse, Avrupa’da Final Four’un altına imza atabilecek bir kadro duruyor Fenerbahçe’nin elinde. Kupadaki Banvit, Darüşşafaka ve Aliağa galibiyetleri ise sadece normal karşılanabilir. Yenilselerdi sürpriz olurdu.<b> <br/><br/><br/>Banvit</b> <br/><br/>Bandırma ahalisi halen Tab Baldwin’li günleri özlüyor. Geçen yıl çok kötü bir ikinci yarı performansı sergileyip ligden düşme korkusu bile yaşamışlardı. Orhun Ene’nin yeni takımı sezona resmen oyun kurucusuz başladı. Barış Ermiş ve Barış Özcan şimdilik bu pozisyonda idare ediyor ama ikisi de gerekli oyun kuruculuk özelliklerine sahip değil. Bu durumda Cakic, Davis ve Williams’ın ağırlığını çektiği uzunların besleneceği kanallar tıkanabilir. Bir numara sorunu halledilirse Yunus ve Barış Hersek’in gelişimlerini sürdürüp takıma ekstra katkı yapması onları eski günlerdeki gibi umutlu bir lig sonuna kavuşturacaktır. Aksi takdirde play-off biletiyle kümede kalma arasında bir yerlerde olurlar. Yine de kupada Aliağa ve Darüşşafaka’yı rahat geçip Fenerbahçe’ye kafa tutmaları umut vericiydi.<b> <br/><br/><br/>Aliağa</b> <br/><br/>Geçen sezon lige fırtına gibi girip sonra erkenden havlu atmışlardı. Parasız ve yabancısız bir şekilde ‘kesin düşerler’ gözüyle bakılırken, mucizevî Selçuk Üniversitesi galibiyeti onları kıl payıyla ligde tutmuştu. Bu defa aynı şaşaalı başlangıcı yapamayacakları kesin. Kadro kalitesi geçen sezonun çok altında. Lig sonuna kadar oyuncuların paralarını ödeyip hepsini takımda tutabilseler bile, ligde tutunabilmek tek amaçları olacak. Sloven Nesovic’in oyun kuruculuğu ancak idare edecek durumda. Hırvat forvet Kedzo ise izlenmesi zevkli bir isim. Takımın hücum silahları ise Gordon, Reha ve genç Ceyhun. Hepsi bu kadar. Kupada Fenerbahçe’ye kafa tutmalarını kimse beklemiyordu da ne Banvit ne de Daçka önünde varlık gösterebildiler.<b> <br/><br/><br/>Darüşşafaka</b> <br/><br/>Geçen sezon küme düşmesi için terk edilmiş izlenimi oluşturan bir kadroyla, son altı haftaya beş mucizevi galibiyet sığdırarak play-off’a yükselen bu takım yine aşağı yukarı aynı şartlarda mücadele edecek. Geçen sezon ağabey takım Efes Pilsen’le girilen kısa süreli alışverişler takım kimyasını sürekli etkilese de onlar ısrarla sadece basketbol oynamaya konsantre olmuştu. Melih Mahmutoğlu, Kadir Çipa ve Orhan Haciyeva, Şahin Ekmen yine takımın göze batan gençleri olarak dikkat çekerken, Bora Hun Paçun, Hakan Demirel ve Can Özcan artık tecrübeli sınıfındalar. Yabancılardan Jackson, daha çok takımı oynatacak gibi görünürken, Atchley potaya gitmenin bir yolunu buluyor. Davidson ise vasat bir forvet-pivot kırması. Bu şartlarda kupada sadece Aliağa’yı yenebilmeleri çok normal.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7914.htm), [web.archive.org (arşiv bağlantısı)](http://web.archive.org/web/20091103085051/http://taraf.com.tr:80/makale/7914.htm)
# Lig Başlarken - II

*Tarık Dağlı 14.10.2009*

<div class="taraf_structure_2col_1zq">
<div class="margen_n">



 <p><b>Türk Telekom</b> <br/><br/>İki sezon önce şampiyonluğun kıyısından dönmüşlerdi. Geçen yıl daha sıradan bir takım havası çizdiler. Play-off’ta şampiyonluk getirmesi beklenen El-Amin aşısı bu kez tutmadı. Takımı en iyi tanıyan adam Ercüment Sunter’i genel menajerliğe getirip, Murat Özyer’i antrenör yaparak takım için gerekli değişikliği gerçekleştirmeyi hedeflediler. Takıma katılan Ümit Sonkol, Soner Şentürk Telekom’un kimyasına çok uygun isimler. Hüseyin Beşok’un ise halen varlığı bile yeter. Yabancılardan Mallet, daha çok savunma ve takımı oynatma odaklı. Bu da pota altında Wilson, Owens, Lang gibi beslenmeyi seven oyuncular için büyük avantaj. Son dört yıldır ligi domine eden Erwin Dudley ise Ersin Dağlı olarak aramızda. 1990 doğumlu Erdinç Balto da artık uzun rotasyonunda kendisine yer bulmalı. Tüm bu parçaların yanı sıra takımın hücum kuvvetini oluşturacak iki isim Serkan ve Bekir’in performansları ise galibiyet sayılarıyla doğru orantılı olacaktır. Kupa maçlarında zayıf Erdemir ve Antalya’yı yenerken sürpriz Bornova’ya mağlup oldular. Henüz hazır bir görüntü çizmediler ama onların ilk dört dışında kalması sürpriz olacaktır.<b> <br/><br/><br/>Antalya Büyükşehir Belediyesi</b> <br/><br/>Beko Basketbol Ligi’nde geçen iki sezonlarını da altıncı sırada bitirerek zirvenin en yakın takipçisi konumunda görünen Antalya’da bu sezon can sıkıcı geçecek gibi görünüyor. Geçen yılın ortasından beri takımı devralan Altar Tunçkol’un öğrencileri son haftalardaki kaostan yararlanıp altıncılığa çıkmışlardı. Ama takımın kusurları artık daha da ortada. Yani mızrak, çuvala sığmıyor. Geçen sezon takımın belkemiği olan yabancılar Marsh, Mimms, Green, Douhit ve tecrübeli yerliler Ersin, Ümit, Can, Hadi ve Mustafa Kemal artık yok. Kısaca takım baştan aşağı yenilendi. Kupa maçlarında alınan üç yenilgi sırasında görüldü ki yeni yabancılar Kone, Jackson, Thompson ve Greene yetersiz. Umut Yenice, Önder, Oktay, Caner gibi takviyeler ise kariyerlerinde hiçbir zaman takım sırtlayacak performans sergilemedi. Huzurlu bir ortamda basketbol oynamak, motivasyonlarını yüksek tutarsa ligde kalırlar; yoksa ufukta ikinci lige yolculuk görünüyor.<b> <br/><br/><br/>Erdemir</b> <br/><br/>Erdemir de birinci ligde bulundukları her sene evlerinde yakaladıkları muhteşem atmosfer ve güzel performansla basketbolseverler için farklı bir renk olmayı başardı. Bu sezon da geleneği bozmayacaklar gibi. Geçen yıl ligde zo günler geçirseler de son haftalarda ritim bulmuşlardı. Alper Yılmaz, Umut Görür, Mithat, Özgür, Barbour, Burgess ve Thomas takımdan ayrıldı. Erdal Bibo, Emre Ekim’in yanında artık Erkan Veyseloğlu, Hakan Köseoğlu, Ümit Türkoğlu, gibi tecrübeli oyuncular var. Nathan Funk, Leon Williams ve Ramel Curry’den oluşan yabancı üçlüsünün performansı ise ligdeki yerlerini belirleyecek. Geçen yıl final oynadıkları kupadan bu kez talihsizce elendiler. Aynı talihsizlit ligde kâbus görmelerine neden olabilir.<b> <br/><br/><br/>Bornova Belediyesi</b> <br/><br/>Geçen sezon Tofaş’la beraber İTÜ ve Trabzon’un arasından sıyrılıp birinci lige çıkmaları bile başlı başına bir sürprizken, kupada Türk Telekom’u mağlup ederek kolay lokma olmadıklarını gösterdiler. Geçen yıl Aliağa’nın gösterdiği sahte çıkışın bu yılki izlenimi onlarmış gibi görünüyor. Bizi yanıltmaları, tercih sebebimiz olur ama sezon başlangıçlarında ilk kez birinci ligde oynamanın verdiği etkiyle oluşan bu sinerjinin dağılması çok kolay oluyor. Kaldı ki kadro olarak da pek ümit vaat etmiyorlar. Joshua Schipp ve Kedrick Brown tüm atletik görüntüleriyle doğru tercih izlenimi oluşturuyor. Sırp gard Koljevic de ülke ekolünün tüm olumlu özelliklerini taşıyor. Pivot Frank Elegar ise tüm pota altı yükünü ne kadar taşıyacak belli değil. Bu arada 2001 draftında 11. sırada seçildikten sonra NBA’de bekleneni veremeyen ama yıldız potansiyeline sahip Brown’ın pota parçalayan smaçlarını izlemek keyifli olacaktır.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7934.htm), [web.archive.org (arşiv bağlantısı)](http://web.archive.org/web/20091103085056/http://taraf.com.tr:80/makale/7934.htm)
# Lig Başlarken - III

*Tarık Dağlı 15.10.2009*

<div class="taraf_structure_2col_1zq">
<div class="margen_n">



 <p>2009-2010 sezonu başlamadan önce yaptığımız takım değerlendirmelerine Galatasaray Cafe Crown, Pınar Karşıyaka, Mersin Büyükşehir Belediyesi ve Tofaş ile devam ediyoruz.<b> <br/><br/><br/>Galatasaray Cafe Crown</b> <br/><br/>Geçen sezon sonunda kadrosunda bulunan altı yabancının yanı sıra Hüseyin, Cüneyt ve Erdem gibi tecrübeli isimleri de takımdan gönderen Galatasaray, tepeden tırnağa bir değişikliğe giderken; bu dönüşümün en önemli parçası aslında antrenör Okan Çevik oldu. Daha önce OYAK Renault, Karşıyaka, Darüşşafaka ve Galatasaray kadın takımında, kâğıt üzerindeki kadronun beklenenden çok üst düzey basketbol oynatmasını sağlayan Çevik, kendi yöntemleriyle başarı arayacak. Bu kadar yıldızını kaybetmiş sarı-kırmızılılarda eski kadrodan Tufan, Murat, Polat, Cemal, genç Alican bulunurken Can Akın, Evren Büker, Eren Beyaz, Caner Topaloğlu gibi takım oyuncuları eklendi. Gard Washington, artık Avrupa çapında bir isim. Uzunlar Rancik ve Wilkinson biraz soru işareti. Kariyerlerinde kayda değer bir başarı yok ama kupa maçlarındaki akılcı tercihleri ve dolu dolu istatistikleri, Rancik’in isabetli bir transfer olduğunu gösteriyor. Takımın tek yıldızı ise Litvanyalı forvet Jasaitis. Muhtemelen el yakan toplar ona kalacak. Galatasaraylılar bu yıl yıldız oyunculara para yetiştiremeyip takımın kimyasının bozulmasındansa daha mütevazı bir kadroyla, savaşçı oyun sergileyen bir takım izleyecekler. Taraftarlar bunu sevecektir; kupada üçte üç yapmalarından belli.<b> <br/><br/><br/>Pınar Karşıyaka</b> <br/><br/>Geçmişte herkesin ziyaret etmeğe korktuğu Karşıyaka deplasmanı her geçen sezon korkutuculuğunu kaybediyor. Geçen sezon üç başarılı yabancının yanında Hakan Köseoğlu ve Ömer Kâhyaoğlu’nun sürüklediği takımda bu isimlerin hiçbiri yok. Geçen yılkileri aratma potansiyeli yüksek dört yabancı Toolson, Holston, Mihajlovic ve Smith’in yanında garanti katkı yapacak bir yerli bulunmuyor. Aslında oyun kurucu Holston ve iki numara Toolson’ın kolej kariyerleri çok renkli. İkisi de iflah olmaz birer skorer, ama ikisi de kolejde alt liglerde mücadele etti. Ocak ayında birbirlerine karşı kariyerlerinin en iyi rakamlarına ulaştı. Dört uzatmalı maçta Toolson’ın takımı Utah Valley, Holston’ın Chicago State’ini geçti. Holston, mücadeleyi 41 sayı, beş ribaunt ve dört top çalmayla kapatırken, Toolson 63 sayı, 12 ribaunt ve alı asistle adeta çıldırdı. Kupada bu performanslardan uzak kalacaklarmış görüntüsü çizdiler. Bu arada 18 yaşındaki ribaunt makinesi Furkan’ı geçen yıl izlemeyenler artık daha çok dikkat etsin, bir de Jordan’la karşılıklı basket oynamış genç Birkan’ı unutmayalım.<b> <br/><br/><br/>Mersin Büyükşehir Belediyesi</b> <br/><br/>Yine geçen yıl çok verim aldığı yabancılarının tamamını değiştirmek zorunda kalan bir takım. Koç Ahmet Kandemir’in uzmanlık alanı olan scouting sayesinde yabancı transferinde attığını vuran Mersin’de artık Lofton, McCalebb, Ffriend ve Basden yok. Yerlerine oyun kurucu Dominic James, skorer gard Jimmy Baron, pivot Marcus Cousin, forvet Richie Frahm ve Karadağlı genç gard Mijatovic geldi. ABD’lilerin hepsi üst düzey kolejlerde forma giymiş isimler. Frahm dışındakilerin ilk profesyonel yılı olacak. Frahm ise bizim ligin oyuncusu oolduğunu Daçka’da göstermişti. Sayı makinesi Lofton’ın yerine gelen Baron da bir üçlük uzmanı. James ise gösterişten uzak bir gard. Mijatovic’in yıllardır beklenen patlamayı yapması Mersinlilerin en büyük dilekleri. İnanç, Onur, Nedim, Asım gibi deneyimli isimler de bu yeteneklere eklenince ortaya yine play-off savaşı verecek bir takım çıkıyor, kupadan elendiklerine bakmayın.<b> <br/><br/><br/>Tofaş</b> <br/><br/>Bir zamanların efsanesi artık yatırımdan uzak mütevazı kadrolarla başarı arıyor. Tüm yokluğa rağmen altyapı desteğiyle birinci lige çıkmayı başarsalar da burada kalıcı olacaklarını söylemek zor. Nihat İziç’in öğrencileri, Can, Onat gibi altyapı mahsüllerinin dışında Cihat, Melih, Nezih, Orçun gibi potansiyeli düşük oyunculardan kurulu. Gard Mehmet Yağmur, en önemli yerli oyuncu durumunda. Butler, Davison ve Kolaric hep ikinci ligde forma giymiş yabancılar. Açıkçası ligde kalmak için bile kat etmeleri gereken çok uzun bir yol var.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7951.htm), [web.archive.org (arşiv bağlantısı)](http://web.archive.org/web/20091103085128/http://taraf.com.tr:80/makale/7951.htm)
# Tribünler ‘yokum’ diyor

*Tarık Dağlı 18.10.2009*

<div class="taraf_structure_2col_1zq">
<div class="margen_n">



 <p>Beşiktaş tribünlerinde tepkilerin devam ettiği bir maçtı Beşiktaş-Kasımpaşaspor buluşması aslında. <br/><br/>7. dakikada Bobo’nun direkte patlayan vuruşunu takiben 8’de Nihat, gol orucunu açarak yerden sert vuruşunda Emre Toraman’ın baldırı yardımıyla kaleci Tolga’yı avladı. Golle beraber taraftarlar, “Yeter, Yıldırım Demirören, Yeter” diye bağırırken epey ilginç bir sahne yaşandı o saniyelerde. Tüm Beşiktaşlılar rakip yarı sahada sevindikten sonra sona kalan Rüştü, kendi yarı sahasına geçer geçmez Kasımpaşasporlu Moritz, santra yuvarlağından topa vurdu ve meşin yuvarlak filelerle buluştu. Hakem golü saymadı ama hatalıydı çünkü; gol sonrası rakip yarı sahada kalan son adam (Burada kaleci Rüştü) kendi yarı sahasına girdiği anda, hakem düdüğünü çalıp santrada oyunu başlatmalıdır. O anda Hüseyin Göçek, ya görmemiş olmalı ya da bilerek bekledi. Sonrasında da ‘düdük çalmadım’ dedi. Burada hakem hatası var, kural hatası değil. <br/><br/>Futbola dönersek, 29’da Murat Erdoğan sert vurdu, top üst direkten döndü. Kasımpaşa’da Murat oyuna etki edecek tek isimdi o da devre bitmeden yedek kulübesini boyladı. <br/><br/>38’de penaltı noktası civarında Bobo, Tabata’dan aldığı topuk pasıyla topu bel seviyesinden köşeye taktı: 2-0. Bu kez “Yönetim İstifa” ve “Temizlesene temizlesene, tribünleri temizlesene” tezahüratları. <br/><br/>İkinci devrede 68’de Serdar Özkan, Nihat’ın sağdan getirdiği topu boş kaleye atamayarak, 82’de de Uğur aynı başarısızlığı gösterip devrenin adamları oldular! Kırmızı kart gören Ernst ve Ferrari gibi. <br/><br/>89’da Moritz’in penaltı golü teselliydi konuk ekibe. Karşılıklı çabalar sonuç vermeyince Kartal, son üç maçta dokuz puan almış oldu. <br/><br/>Beşiktaşlı taraftarları da anlamak zor. Böylesine organize olabilen bir grubun maçla alakasız tezahürat yapması tuhaf. Tepki, 90 dakikanın sonrasında gerçekleşse ya!</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8004.htm), [web.archive.org (arşiv bağlantısı)](http://web.archive.org/web/20091104122813/http://taraf.com.tr:80/makale/8004.htm)
# NBA - Atlantik Grubu

*Tarık Dağlı 20.10.2009*

<div class="taraf_structure_2col_1zq">
<div class="margen_n">



 <p>NBA’de yeni sezon 27 ekim gecesi start alacak. Sezon başlamadan önce 30 takımın yeni kadroları ve hedeflerine bir göz atalım. Önceliğimiz şampiyonluk adayı Boston Celtics ve Hidayet’in yeni takımı Toronto Raptors’ın bulunduğu Atlantik Grubu. Bu arada altı günlük seriye, yarın TBL panoraması için bir günlük ara vereceğiz.<b> <br/><br/>BOSTON CELTICS</b> <br/>2008’in şampiyonu, muhteşem üçlüsü Garnett, Allen ve Pierce’a emektar destekçi bulamadığı ve şampiyonluk hevesini aldığı için geçen yıl play-off’larda çok da motive olmuş görünmemişti. Artık dizleri SOS veren Garnett, enerjisini ekonomik harcamak zorunda. Glenn Davis, bu konuda en büyük yardımcısı olacak. Gard Rajon Rondo ve pivot Kendrick Perkins gelişimlerini sürdürüyor. Üstüne üstlük, şampiyonluk yüzüğü için iki önemli parça power forvet Rasheed Williams ve skorer gard Marquis Daniels takıma katılmasıyla kağıt üzerinde gerçekten çok korkutucu oldular. Shelden Williams, Michael Sweetney, Eddie House, Tony Allen ve Brian Scalabrine’yle muazzam bir kenar derinliği oluşturdukları da bir gerçek. Grupta rakipleri yok, Doğu Konferansı’nda Cleveland ve lig genelinde Lakers, onlarla eşdeğer iki takım.<b> <br/><br/>TORONTO RAPTORS</b> <br/>NBA’in ABD toprakları dışındaki tek temsilcisi aynı zamanda ligin global takımı olma özelliğini de sürdürüyor. İspanyol Calderon, İtalyanlar Belinelli ve Bargnani, Sloven Nesterovic ve Hido’yla beraber Avrupa’da şampiyonluk kovalayacak bir beş çıkarabilirler. Ama NBA için bu isimler takımı zenginleştirici unsurlar olarak göze çarpıyor. Gerçi bu isimlerin dışında tek yıldızları Chris Bosh. Takımın bütün planları Bosh üzerine kurulu ve gelecek yıl sözmeşmesi biten yıldızlarını kaybetmek istemiyorlarsa şu anki kadrodan fazlasına ihtiyaçları var. Zaten Hido da bu planın bir parçası olarak Toronto’da. Ama Avrupalılar ve Bosh dışında Jarret Jack, Marcus Banks, Quincy Douby, DeMar DeRozan gibi figüran oyuncularla play-off yapmaları sürpriz olmaz.<b> <br/><br/>PHILADELPHIA 76ERS</b> <br/>Iverson dönemini kapattıktan sonra ilk ışığı geçen yıl play-off’a kalıp ilk turda Orlando Magic’i zorlarken vermişlerdi. Andre Igoudala ve sağlıklı bir Elton Brand’ın lokomotifliğini üstleneceği takımda Thaddeus Young’ın geçen yılki çıkışını sürdürmesi bekleniyor. Takım yine savaşkan bir basketbol anlayışıyla parkede olacak ama Royal Ivey, Willie Green, Sameul Dalembert, Rodney Carney gibi isimlerle en fazla geçen yılki 41 galibiyeti tekrarlarlar.<b> <br/><br/>NEW JERSEY NETS</b> <br/>Yakın geçmişte final oynayan Jason Kidd, Richard Jefferson ve Vince Carter üçlüsünün son halkası Carter da, Tony Battie, Courtney Lee ve Rafer Alston karşılığında Orlando’ya giderek takımı yıldızsız bıraktı. Zaten artık herkesin bildiği üzere Nets’in istediği de bu. 2010’da takımı Brooklyn’e taşımak ve şehrin rüyası, LeBron James’i takıma kazandırmak. LeBron olmasa da 2010’un zengin free agent pazarı onları bekliyor olacak. Kısacası ‘bu yıl ligden hiçbir beklentileri yok’ desek, yeridir. Zaten takıma bakınca en önemli ismin Devin Harris olduğu göze çarpıyor. Boston College’daki sorunlu kariyerinden sonra patlama yapmasını beklediğim Rodman’ın blok yapanı, Sean Williams, bu yoklukta parlayabilir. Alston, Jarvis Hayes, Josh Boone, Kenyon Dooling, Trenton Hassell, Lee, Brook Lopez, Eduardo Najera, Yi Jianlian hep ikinci sınıf oyuncular. Ne kadar kazanırlarsa o kadar tecrübe edinecekler.<b> <br/><br/>NEW YORK KNICKS</b> <br/>Geçen sezonki büyük nadasta Jamal Crawford, Zach Randolph, Stephor Marburry gibi dev kontratlı sönük yıldızlar temizlenmişti. Şimdi olgunlaşma zamanı. Kalp sorunu yaşayan Eddie Curry’nin geleceği halen meçhul. Wilson Chandler, Nate Robinson, Chris Duhon, Al Harrington, Larry Hughes, Jared Jeffries, David Lee, Darko Milicic, Cuttino Mobley ve Gallinari hep kalburüstü oyuncular. Ama hasat zamanı bu sezon değil. Play-off yaparlarsa bu, koç Mike D’Antoni’nin başarısı olur.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8044.htm), [web.archive.org (arşiv bağlantısı)](http://web.archive.org/web/20091104122823/http://taraf.com.tr:80/makale/8044.htm)
# Kaldığımız yerden devam

*Tarık Dağlı 21.10.2009*

<div class="taraf_structure_2col_1zq">
<div class="margen_n">



 <p>Yeni sezona ‘merhaba’ dedik ama belli ki henüz geçen sezonun etkilerini atamamışız. Cumhurbaşkanlığı Kupası’nın da verdiği etkiyle <b>Fenerbahçe Ülker</b> ve <b>Efes Pilsen</b> arasındaki atışma devam ediyor. Aziz Yıldırım, Kerem Gönlüm’ün yasaklı madde kullanmasıyla ilgili olarak ithamlarını her geçen gün sertleştirirken, Efes cephesi de her suçlamaya tepkisini koymaktan geri kalmıyor. İki takımın çekişme içinde olması güzel ama atıştıkları konunun mahiyeti ve itham şekilleri camialara pek de yakışmayacak şekilde gelişiyor. Üstelik bu iki takım yine ligin en büyük şampiyonluk adayları. Gerginliğin sezon başında artırılması, olası bir finalde geçen yılki iğrenç sahnelerin tekrarlanma olasılığını hatırlatıyor, ki bu kimsenin arzu edeceği bir durum olmaz. <br/><br/>Parkeye dönersek son şampiyon <b>Efes</b>, Mersin deplasmanında 25 sayılık farka ulaşırken adeta üçlük idmanı yaptı. Karşınızdaki takım Avrupa’nın en iyilerinden biri olup da muazzam şut atıyorsa ve siz <b>Mersin</b> iseniz pek şansınız olmuyor tabii. <b>Fenerbahçe</b> ise ligin sürprize en açık takımlarından <b>Kepez</b> karşısında bir sezon başı kazasına uğrayabilirdi ama Kinsey’nin eksiksiz performansı, Antalya ekibini teslim aldı. Yine de Tab Baldwin ve öğrencilerini izlemeye devam deriz. Yabancılarına endeksli Daçka, savunmacı kimliğiyle <b>Beşiktaş Cola Turka</b>’yı zorlasa da, hatta siyah-beyazlılar <b>Darüşşafaka</b>’nın temposuna ayak uydursa da, sürpriz çıkmadı. Baxter ve Cevher, Beşiktaş’ı galibiyete taşıdı. <b>Galatasaray Cafe Crown</b>, daha kolay geçmesini umut ettiği mücadelede <b>Oyak Renault</b>’yu 68-63’lük skorla geçebildi. Darius Washington, muazzam bir oyun kurucu performansı sergilerken Rancik ve Cemal pota altından Bursa temsilcisini teslim aldı. Sarı-kırmızılıların ileriki günlerde sıkıntı çekmemesi için Wilkinson ve henüz forma giymeyen Jasaitis’in devreye girmesi lazım. <br/><br/>İzmir derbisinde yılların <b>Karşıyaka</b>’sı, yeni ekip <b>Bornova</b>’yı farklı geçerken Holston, Toolson ve Smith ışıldadı. Bornova’da ise Shipp dışında etkili bir isim göze çarpmadı. <b>Tofaş</b> ise kıymeti sezon sonunda anlaşılabilecek mücadelede <b>Aliağa</b>’yı Butler ve Denison’un güzel oyunuyla rahat geçti. Geçen yılın şanslı takımı Aliağa, bu kez bu kadar talihli olmayabilir. <br/><br/>Haftanın en çekişmeli mücadelesinde ise <b>Erdemir</b>’in son saniye çabaları maçı uzatmaya götürmeye yetmeyince <b>Banvit</b>, Erdemir’i 71-68’le geçmeyi başardı.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8063.htm), [web.archive.org (arşiv bağlantısı)](http://web.archive.org/web/20091104074258/http://taraf.com.tr:80/makale/8063.htm)
# Kötü başlayıp iyi bitirdi

*Tarık Dağlı 22.10.2009*

<div class="taraf_structure_2col_1zq">
<div class="margen_n">



 <p><strong>WOLFSBURG-BEŞİKTAŞ</strong><br/><br/>Wolfsburg'un Beşiktaş'ı konuk ettiği Şampiyonlar Ligi gecesinin ilk devresinde akılda kalan yeşil-siyahlıların ortalarını kaleci Rüştü'nün yumruklarla uzaklaştırmasıydı. Bağıra bağıra gelen Wolfsburg'un sol kanat hücumları, Beşiktaş'ın İbrahim Kaş ile savunmaya çalışıp aciz durumlara düştüğü bu bölgeden gerçekleşirken bir türlü Mustafa Denizli müdahale edemedi bu girişimlere. <br/><br/>2'nci dakikada başlayan orta yağmuru devrenin sona ermesiyle biterken ev sahibi, en tehlikeli pozisyonunu 4'te buldu ancak Costa boş kale yerine topu kafayla havaya dikti. <br/><br/>Beşiktaş ise yakaladığı tek pozisyonu 29'da değerlendiremedi. Bobo ceza sahasına girdi, ayağından topu biraz açınca kaleci Benaglio, yatıp aldı. <br/><br/>İkinci yarıda değişen bir şey yoktu. Baskıyı arttıran ev sahibi, kornerlerle bunalttı durdu. 50'nci dakikada ise yürekler ağıza geldi. Rüştü, bir o yana bir bu yana yetişmeye çalışırken Gentner vuramıyordu. 53'te Dzeko soldan dalıyor, Ferrari ve Rüştü'yü geçiyor ama direğe takılıyordu. Oyunun kilitlendiği bölümde kırmız kartla eksildi Wolfsburg. Gol umudu Grafite korneri beklerken, İbrahim Kaş'ın suratına vurunca oyun dışı kaldı 74'te. İkinci yarıda Ernst'in müthiş direnci orta sahayı ayakta tutarken Wolfsburg'un pili de bitiverdi son 15 dakika tükendikçe; Beşiktaş, değerli bir puan kazanmıştı son düdük çaldığında.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8081.htm), [web.archive.org (arşiv bağlantısı)](http://web.archive.org/web/20091104122828/http://taraf.com.tr:80/makale/8081.htm)
# NBA başlarken

*Tarık Dağlı 23.10.2009*

<div class="taraf_structure_2col_1zq">
<div class="margen_n">



 <p>NBA’de yeni sezon tanıtım serisine iki gün ara verdikten sonra, ligin başlamasına beş gün kaldığı için biraz hızlanarak devam ediyoruz. Doğu Konferansı’nda Atlantik Grubu’nun ardından bugün Merkez ve Güneydoğu gruplarının takımlarıyla karşınızdayız.<b> <br/><br/><br/>MERKEZ GRUBU<br/><br/>Cleveland Cavaliers</b> <br/><br/>Kral LeBron ve ordusu öncelikle Doğu topraklarındaki egemenliğini yeniden kurup, Kobe’ye karşı var olma savaşı verecek. Sezon sonu kontratı bitecek olan Kral’ın keyfini yerine getirmek için lig tarihinin en büyük savaşçılarından Shaq, takıma kazandırıldı. Dev adam şimdiden Kral’a bağlılık yemini etse de, Boston ve Orlando topraklarının fethi çok zor olacak görünüyor. Shaq, Varejao, Ilgauskas ve Powe potalatında gerekli çeşitliliği ve sertliği sağlayacaktır, esas olan Jamario Moon, Mo Williams, Delonte West, Gibson, Parker gibi dış oyuncuların LeBron’a sağlayacağı fayda. Bu uyum sağlanırsa onları tutmak zor olacak.<b> <br/><br/><br/>Chicago Bulls</b> <br/><br/>Geçen sezon play-off’larda Boston’a karşı lig tarihinin en unutulmaz serilerinden birini oynayarak 4-3’le elenmişlerdi. Derrick Rose gerçek bir yıldız olduğunu ispatladı. Luol Deng ise artık ligin kalburüstü isimlerinden. Tyrus Thomas, Joakhim Noah, John Salmons, Kirk Hinrich herhangi bir takımda ilk beş oynayabilir. Hepsinden önemlisi başarıya aç ve çok enerjikler. Yeterli tecrübeleri olsa Konferans finali yapabilirlerdi ama önce biraz kaybetmeleri gerek.<b> <br/><br/><br/>Detroit Pistons</b> <br/><br/>Geçen yıla kadar 2004’teki şampiyonluğu arıyorlardı ve bunun için çekirdek kadroyu bozmamışlardı bile. Sheed Wallace da üşosğişdlğ sıradan bir takım halini aldılar. Yine de yeniden yapılanmaya Ben Gordon, Charlie Villanueva ve Chris Wilcox gibi genç ve takım kimyasına yatkın oyuncularla gittiler. Üstelik Stuckney, Maxiell, Prince ve Hamilton halen takımdalar. Çıkmadık candan ümit kesilmez. <b><br/><br/><br/>Milwaukee Bucks</b> <br/><br/>BM barış elçisi takımı gibiler. Çin pasaportlu Joe Alexander, Hırvat asıllı Avustralyalı Andrew Bogut, İtalyan pasaportlu Arjantinli Carlos Delfino, iki devşirme Hollandalı Franceso Elson ile Dan Gadzuric, Özbek asıllı Türk Ersan İlyasova, Kamerunlu Mbah a Moute, Hırvat Ukic ve liseden sonra Roma’da NBA yaşını dolduran Brandon Jennigs… Yıldız olarak da Michael Redd. Play-off onlar için yeterli bir hedef olacaktır.<b> <br/><br/><br/>Indiana Pacers</b> <br/><br/>Halen Reggie Miller zamanını hatırlayarak avunmaya çalışan Indiana fanatikleri, bu sezonu da farklı bir ruh hali içinde geçirmeyecek. Danny Granger önderliğindeki takımın kıdemli oyuncu kadrosunu ike Dunleavy, TJ Ford, Troy Murphy oluşturuyor. Grup sonuncusu olmamak onları sevindirecektir.<b> <br/><br/><br/>GÜNEYDOĞU GRUBU<br/><br/>Orlando Magic</b> <br/><br/>Hido’nun eski takımı şampiyonluk macerasına Vince Carter’la devam edecek. Boston geçen yılkinden çok daha güçlü ve Cleveland da öyle. Yine de bu iki takımla beraber konferansta öne çıkacakları kesin. Hazırlık maçlarının en formda takımı onlar. Howard, Nelson, Lewis ve Carter’ın başrollüğe soyunacağı takımda eski yardımcılar JJ Reddick, Pietrus, Anthony Johnson’ın yanında Matt Barnes, Brandon Bass, Jason Williams ve daha kuvvetli bir Marcin Gortat olacak. <b><br/><br/><br/>Atlanta Hawks</b> <br/><br/>Geçen yıl play-off’larda Miami’yi geçip Clevland’a süpürülmüşlerdi. Al Horford, Josh Smith, Zaza Paculia ve Marvin Williams hep gelişimini sürdüren oyuncular. Jamal Crawford da eski bencilliğini bırakıp takımdaki diğer veteranlar Joe Smith ve Mike Bibby gibi yeni görevini yadırgamaz ve liderliği Joe Johnson’a bırakırsa bu zorlu konferansta geçen yılın tekrarı, onları tatmin edecektir.<b> <br/><br/><br/>Washington Wizards</b> <br/><br/>Caron Butler, Antwon Jamison ve en önemlisi Gilbert Arenas’ın sağlık durumları her şeyden önemli. Onlar sağlıklıysa konferansın tüm dengelerini bozabilirler ama son yıllarda bunu görebilen olmadı.<b> <br/><br/><br/>Chorlette Bobcats</b> <br/><br/>2004’te katıldıkları ligde en iyi derecelerini 35 galibiyetle geçen sezon aldılar. Raymond Felton, Tyson Chandler, Gerald Wallace, Radmanovic ve Diaw’ın taşıyacağı takım bu dereceyi geçebilirse onlar için iyidir.<b> <br/><br/><br/>Miami Heat</b> <br/><br/>Yaz döneminde önemli bir takasın içine girmediler. Wade’in takımı geçen sezon play-off’a kalarak bir sezon öncenin diyetini ödemişti. Bu kez bu motivasyonları da olmayabilir. </p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8105.htm), [web.archive.org (arşiv bağlantısı)](http://web.archive.org/web/20091104122838/http://taraf.com.tr:80/makale/8105.htm)
# NBA başlıyor

*Tarık Dağlı 27.10.2009*

<div class="taraf_structure_2col_1zq">
<div class="margen_n">



 <p>Yoğun spor gündemi nedeniyle bir müddet ara verdiğimiz NBA tanıtım yazımıza, yeni sezonun arifesinde tüm <b>Batı Konferansı</b>’nı anlatarak son noktayı koyuyoruz <br/><br/>Batı’nın en büyük şampiyonluk adayı yine <b>Pasifik Grubu</b>’nda <b>Los Angeles Lakers</b>. Üstelik Trevor Ariza kaybına karşın, takıma Ron Artest adındaki gerçek arızayla güçlendi. Artest, Gasol, Bynum, Fisher, Odom, Walton, Vujacic, Brown kâğıt üzerinde yeterince bir kadro demek. Pardon, birisi Kobe’yi unuttuğumu mu söyledi? <br/><br/>Los Angeles’ın diğer takımı <b>Clippers</b>, saedece bir numaralı seçim Blake Griffin’in elien bakmayacak. Mevcut kadroyla play-off’a rahat çıkmaları lazım ama birinin oyuncuların gamsızlığına çare bulması lazım. <br/><br/>Geçen sezonki şanssızlıkların ardından <b>Golden State</b> bu yıl toparlanacaktır ama vahşi batıda play-off bileti onlara kalmaz.<b> <br/><br/>Phoenix Suns</b> artık yıllardır gidemediği revizyon öncesi son demlerini yaşıyor. Sezon ortası Amare ve Nash’i takas ettiklerini görürsek hiç şaşırmayalım. <b>Sacramento Kings</b> de bir grup genç figüran ile tecrübe kazanmaktan öteye geçemeyecektir.<b> <br/><br/><br/>Kuzeybatı Grubu</b>’nda geçen sezonun flaş takımı <b>Denver Nuggets</b>, bu çıkışının üzerine koymak için oynayacak ama onlar rakipleri gibi şampiyonluk hamlesi güden takaslardan uzak kalarak bu şansı iyi değerlendiremediler. <br/><br/>Mehmet Okur’un takımı <b>Utah Jazz</b>, artık oturmuş takım kimyasına kavuşmak istiyor. Aslında bunun için doğru parçalara da sahipler ama galiba Sloan’ın taktiğine uyum sağlayamayan Kirilenko’nun artık tebdil-i mekân vakti geldi. <br/><br/>Genç ve gelecek vaat eden <b>Portland Trail Blazers</b>, artık deneyimli gard Andre Miller’ın ellerinde. Şimdilik tek amaçları geçen yılki play-off derecelerini geçmek olacak.<br/><br/><b>Minnesota Timberwolves</b>, İspanyol fenomen Ricky Rubio’yu takıma katsaydı sonuç kısa vadede yine değişmeyecek play-off dışında olacaklardı. Şimdi belki de daha alt sıralarda olacaklar ama bu da gelecek yılki draftta iyi bir oyuncu seçme ihtimallerinin artması demek.<b> <br/><br/>Oklahoma City</b>, Kevin Durant önderliğinde bir kez daha varolma savaşı verecek. Amaç ligin en kötü takımı olmamak. <br/><br/><br/>Son olarak sıra <b>Güneybatı Grubu</b>’nda. <b>San Antonio Spurs</b>, Duncan, Popovich, Parker, Ginobili ve yeni silah Richard Jefferson tabii ki şampiyonluk adayı. Daha önce olabileceklerini gösterdiler. Bu sezon Lakers, Boston, Magic ve Cleveland’dan sonra en büyük yüzük adayı San Antonio olacaktır. <br/><br/>2006’da şampiyonluğun kıyısından dönen, sonraki iki sezon ise kalıbının takımı olamayarak ilk turda play-off’lara veda eden Dirk Nowitzki ve arkadaşları, geçen yıl nispeten daha zayıf bir kadroyla Spurs’ü eleyerek sürpriz yapmıştı. Son demlerindeki Kidd ile performansını yükseltmesi beklenen Marion, Nowitzki’ye destek verdikçe şansları var. Yapabilecekleri en ses getirecek olay play-off’larda bir şampiyonluk adayına çelme takabilmek olur.<b> <br/><br/>Houston Rockets</b>, geçen sezon McGrady olmadığında daha iyi oynadığını kanıtlamıştı. Yao Ming’in yokluğunda ise onur savaşı vermişler ve alkış toplamışlardı. Şimdi Ming sakat, kötü çocuk McGrady tek başına. Geçen yılki başarılarını tekrarlamaları bile mucize olur. <br/><br/>Allen Iverson, <b>Memphis Grizzlies</b>’a kazanmayı öğretmeye gittiğini söylemişti ama biri ona bu alışkanlığını kaybettiğini hatırlatmalı. Gerçi Iverson’ın planı tutarsa Mayo, Thabeet, Randolph, Gasol gibi isimler sürpriz yapma potansiyeline sahip.<b> <br/><br/>New Orleans Hornets</b>, iki yıl önce şampiyonluk pırıltısı göstermişti. Şimdi bu hedefin potasında değiller ama bu işler ha deyince olmuyor zaten. Şimdilik konferansı finali kalibresindeler, biraz takviyeyle yüzük hayali kurulabilir.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8172.htm), [web.archive.org (arşiv bağlantısı)](http://web.archive.org/web/20091104122849/http://taraf.com.tr:80/makale/8172.htm)
# Çekişmenin dozu artıyor

*Tarık Dağlı 28.10.2009*

<div class="taraf_structure_2col_1zq">
<div class="margen_n">



 <p>Potada ilk hafta daha çok rahat alınan galibiyetler dikkat çekmişti. İkinci maçlar gösterdi ki, kâğıt üzerindeki kadrolarda ne yazarsa yazsın, işler hiç de kolay olmayacak.<b> <br/><br/>Fenerbahçe Ülker</b>’le başlayalım mesela. <b>Erdemir</b> karşısında maç boyunca koparıcı hamleyi yapamadılar. Son topta güç bela uzatmaya razı oldular ve ancak 45 dakikada galibiyet geldi. Sarı-lacivertlilerde Tanjevic’in hiç sevmediği power forvet modeli olan güçlü ve atletik bir ismin bulunmaması, sezon içinde büyük sorun olacak gibi. Dış oyunu olmayan iki uzunu bir arada oynatamayan Kanarya, dört kısaya dönünce rakip power forvetin ekmeğine yağ sürüyor. Bu eşleşme sorununun Erdemir maçındaki karşılığı Leon Williams’ın 30 sayı, 13 ribauntu oldu. Fenerbahçe’de ise maçı kazandıran isim 20 sayı, 8 ribauntla Emir’di. <br/><br/>Benzer power forvet sorunu <b>Efes Pilsen</b>’de de var. Kerem’in bir yıl ceza almasıyla pota altının tek hızlı ismi olarak elde Kaya kalıyor. Santiago veya Kasun’dan birinin yerine Pete Mickael, Terence Morris kıvamında bir isim lazım. Lacivert-beyazlılar <b>Banvit</b> önünde pek de kendini sıkmayıp üç periyot geriden takip ettiklerini oyunu son çeyrekteki 24-13’lük skorla kazanmayı bildi. Efes’in eşleşme avantajı Shumpert bu maçta da öne çıkan isimdi. <br/><br/>Değeri sezon sonu daha bir anlaşılması muhtemel <b>Bornova</b>-<b>Tofaş</b> karşılaşması kalite olarak olmasa da mücadele gücüyle nefesleri kesti. Mehmet Yağmur’un son saniye turnikesi girmeyince kritik galibiyet Bornova’ya gitti.<b> <br/><br/>Antalya</b>’yı ağırlayan <b>Beşiktaş</b>, haftanın en rahat galibiyetin aldı. Çok yüzdeli oynayan siyah-beyazlıların asist hanesinde 22 yazması gözden kaçmazken Newley 21 sayıyla maçın parlayan ismi oldu. Formsuz <b>Türk Telekom</b>, <b>Mersin</b> karşısında 21 sayıyla oynayan ABD’lisi Wilson önderliğinde ilk galibiyetine ulaşırken, takımın potaaltında henüz istenilen şekilde beslenememesi dikkat çekti.<b> <br/><br/>Oyak Renault</b>, bütün maç iyi durdurduğu <b>Karşıyaka</b>’ya son dakikalarda az kalsın yakalanıyordu ama Nedim’in son saniye basketi altın değerinde galibiyeti getirdi. Karşıyaka’da 32 sayı atan Toolson’a ortak çıkmazken, Bursa ekibinde 26 sayılı Winks en göze çarpan isimdi. <br/><br/>Denk kalibrede iki takımın mücadelesi şeklinde geçen bir başka maçta ise <b>Aliağa</b> ev sahibi avantajıyla, <b>Darüşşafaka</b>’yı geçti. Daçka’da yabancı isimlerin etkisiz kaldığı karşılaşmada İzmir ekibini galibiyete taşıyan isim 27 sayı, 14 ribaunt, 3 asist ve 3 top çalmayla haftanın en iyi istatistiklerine imza atan Gordon oldu. <br/><br/>Haftanın kapanış mücadelesinde ilk maçını Fener’e kaybeden Tab Baldwin yönetimindeki <b>Kepez Belediyesi</b>, <b>Galatasaray</b>’ı devirdi. İki eski Galatasaraylı Ersin ve Cüneyt’in kopardığı maçta cimbom’un üç yabancısı Washington, Rancik ve Jasaitis dışında katkı yapan olmadı.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8185.htm), [web.archive.org (arşiv bağlantısı)](http://web.archive.org/web/20091031084526/http://taraf.com.tr:80/makale/8185.htm)
# Siyah-beyaz bir para hikâyesi

*Tarık Dağlı 04.11.2009*

<div class="taraf_structure_2col_1zq">
<div class="margen_n">



 <p>Lig başlayalı daha üç hafta oldu ama yıllardır gözümüzü kapatarak seyrettiğimiz hadiseler yine gündemde. Geçtiğimiz sezonlarda da mail sorunlar yüzünden sıkıntı çeken Beşiktaş’ta oyuncular zaman zaman antrenmana çıkmayarak tepkilerini ortaya koymuşlardı. Bu sezon da, eylül ve ekim ayı alacakları bulunan <b>Beşiktaş Cola Turka</b>’lı basketbolculardan, takımın ABD’li yıldızı Mire Chatman’ın antrenmanlara çıkmıyor. Üstelik bu takım ligin iki namağlup ekibinden biri ve lider durumda. Mersin deplasmanından son derece istikrarlı bir oyunla döndüler ve Chatman siyah-beyazlıların en önemli silahı. Bir takımın başkanı göreve geldiği günden beri bir soruna çözüm bulamıyorsa neye yarar ki? <br/><br/>Ligin bir diğer yenilmezi <b>Fenerbahçe Ülker</b> bu kez de <b>Banvit</b>’i geçti. Onların sorunu da para değil disiplinsizlik. Nerede olduğu bilinmeyen Solomon kadro dışı. Tanjevic’in canına minnet. Solomon’un dakikaları Greer’a geçince tablo daha de pembeleşti sarı-lacivertlilerde. <br/><br/>Dağınık <b>Efes Pilsen</b> ilk mağlubiyetini <b>Türk Telekom</b>’dan aldı. Yıldızı bol Efes doğru beşi bulmakta zorlanıyor gibi. Potaaltı savunmasının yumuşaklığı başlarını ağrıtmaya devam edecek. Telekom ise zirveyi oynayan istikrarlı takım hüviyetinden çok serseri mayın rolünü üstlenmiş gibi. <br/><br/>Ligin yeni takımlarından <b>Bornova</b>, <b>Darüşşafaka</b>’yı da yenip kritik bir galibiyete imza attı. Shipp’in 14 sayısı değil de, 7 ribaunt, 4 asist ve 9 top çalma ve 2 bloğu pek görmediğimiz türden rakamlar. Daçka ise yine lig sonunu bekliyor galiba. Baldwin’in <b>Kepez</b>’i halen istenilen seviyede değil. Yabancı katkısız yetersiz kalıyor. Tamamen yabancı destekli giden <b>Karşıyaka</b>’ya direnemediler. Kâğıt üzerinde ligin en zayıflarından <b>Tofaş</b> da iki maç gücündeki derbide <b>Oyak Renault</b>’yu devirerek üçte iki yaptı. 18 yaşındaki İlkan’ın katkısı bu maçı getirirken, bu gencin istikrarı hedef maçları kazanmalarını sağlayabilir. <br/><br/>İlk maçında son hücumda Banvit’e kaybeden, geçen hafta Fenerbahçe’ye uzatmalarda teslim olan <b>Erdemir</b> bir kez daha uzatmalarda, bu kez <b>Galatasaray</b>’a mağlup oldu. Erdemir bir noktada şeytanın bacağını kıracaktır. Galatasaray ise gösterişsiz bir oyunla sonuca gidebiliyor ama zirve yarışı isteyenlerin umudu bir başka bahara. Artık ligin kalburüstü takımlarından sayılan <b>Antalya</b> da <b>Aliağa</b>’yı farklı geçerek dosta düşmana nazire yaptı. Aliağa’nun bu mağlubiyeti iyi düşünmesi lazım.<b> <br/><br/><br/>Avrupa mesaisi<i> <br/><br/>Euroleague</i></b> temsilcilerimizden <b>Fenerbahçe Ülker</b>, bugün 20.15’te üçüncü maçında <b>Cibona Zagreb</b>’i ağırlıyor. Grupta ilk iki maçta bir galibiyeti, bir yenilgisi bulunan Fenerbahçe Ülker, 4. sırada yer alıyor. İlk maçında Barcelona’ya kendi sahasında 82-59 yenilen sarı-lacivertliler, ikinci maçında deplasmanda <b>ASVEL Basket</b>’i uzatmada 78-76 yendi. Hırvat ekibi ilk maçında <b>Siena</b>’ya 45 sayı farkla (40-85) yenilirken, ikinci maçında ise deplasmanda <b>Barcelona</b>’ya 81-59 mağlup oldu. Sarı-lacivertliler için bu maç çantada keklik olmalı. <b><i>Euroleague</i></b>’de günün diğer maçlarında <b>ASVEL, Siena</b>’yı ağırlıyor. Siena mutlak favori. Bir diğer favori <b>Olympiakos</b> da <b>Rytas</b>’ı misafir edecek. <b>Maroussi</b>-<b>Roma</b> maçı mücadele izlemek isteyenler için güzel tercih. <b>Khimki</b>, <b>Oldenburg</b> mücadelesi ise Rus evsahibine yakın. İlk galibiyetin arayan <b>Prokom</b>’un, deplasman takımı <b>Milano</b>’ya karşı şansı zor.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8303.htm), [web.archive.org (arşiv bağlantısı)](http://web.archive.org/web/20091109195408/http://taraf.com.tr:80/makale/8303.htm)
# Tek yenilgisiz Beşiktaş

*Tarık Dağlı 11.11.2009*

<div class="yazi">Geçen sezonun ortasına kadar <b>Fenerbahçe</b>, <b>Efes Pilsen</b>’i 11 kez üst üste yenerek tarihî randevuda önemli bir üstünlüğü ele geçirmişti. Lig finalinde üst üste dört kez sarı-lacivertlileri mağlup eden biracılar ise bu haftaki zaferle seriyi altıya çıkardı. Mağlup Fenerbahçe’de Solomon’un gidişiyle gard sıkıntısı iyiden iyiye gün yüzüne çıkacaktır. Zira daha çok iki numara oynayan Greer, savunma zaafı bulunan Mrsiç ve oyun kuruculuk özellikleri olsa da her maç bu görevi kaldıramayacak olan Emir’in yanına bir takviye yapılmayacağı da kulüp tarafından açıklandı. Kısaca sarı-lacivertlilerde işler pek istenildiği gibi gitmiyor. Efes Pilsen ise dört numarası olmadan, dört kısayla, üstelik Shumpert’ten yoksun çok önemli bir galibiyet aldı. Maçın yıldızları kuşkusuz Sinan ve Ender olurken, Ergin Ataman da Tanjevic’e karşı bir kez daha üstünlüğünü kabul ettirdi. <br/><br/>Parasız takım <b>Beşiktaş</b>, çok kritik bir maçta <b>Türk Telekom</b>’u hem de rahatça geçerken, kendi oyununu kabul ettirdiği takdirde neler yapabileceğini bir kez daha ispatladı. Chatman ve Baxter’ın yanı sıra görünmez kahraman Muratcan, tempolu oyunun nimetlerinden bol bol faydalandılar. Telekom ise her geçen gün sıradanlaşıyor. Lige pek iyi başlayamayan <b>Banvit</b>, <b>Galatasaray</b>’ı zor da olsa geçerek varlığını dosta düşmana hatırlattı. Cimbom’da uzunlar durunca galibiyetin gelmesi zor. Geçen yılın flaş takımlarından <b>Mersin</b>, <b>Aliağa</b>’ya yenilerek dörtte sıfır çekti ve sevenlerini üzmeye devam etti. İki Antalya takımı <b>Kepez</b> ve <b>Antalya</b>’yı geçen <b>Tofaş</b> ile <b>Bornova</b> yeni liglerine çabuk adapte olmuş. Antalyalılar ise eskiyi arıyorlar. <b>Daçka</b> ilk dört haftada galibiyetle tanışamayana bir diğer takım olurken, <b>Oyak Renault</b> iyi kötü bu ligde tutunabileceğini gösteriyor. Üç haftadır galibiyeti çemberden dönen <b>Erdemir</b> de nihayet <b>Karşıyaka</b>’yı geçerek zaferle tanıştı. <br/><br/>Haftaya oynanacak Beşiktaş Cola Turka-Efes Pilsen ve Galatasaray Cafe Crown-Fenerbahçe Ülker maçlarını şimdiden bekliyoruz. Maksat heyecanımız artsın.
              </div>

Kaynak: [taraf.com.tr](http://taraf.com.tr:80/makale/8436.htm), [web.archive.org (arşiv bağlantısı)](http://web.archive.org/web/20100313165906/http://taraf.com.tr:80/makale/8436.htm)
