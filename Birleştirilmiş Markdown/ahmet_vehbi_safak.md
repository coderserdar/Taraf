# Misillemeler haftası

*Ahmet Vehbi Şafak 12.03.2010*

<div class="yazi"><p><span style="FONT-FAMILY: 'Arial','sans-serif'; FONT-SIZE: 10pt">Bursaspor-Diyarbak<span style="COLOR: #1a171b">ırspor maçında yaşananlar Diyarbakır’daki maçın olaylı geçeceğinin habercisiydi. Hadi orda olay taraftarlıktan ziyade altyapısı siyasi olan bir gerilimdi ama Eskişehirspor-Galatasaray taraftarı arasında yaşanan olaylar adeta holiganların intikam hesaplaşmasıydı. Ali Sami Yen’deki maçta bazı Eskişehirspor taraftar otobüslerinin taşlanması Eskişehir’de de Galatasaray taraftar otobüslerinin taşlanmasıyla devam etti. Emniyet, Galatasaray taraftarını güvenlik gerekçesiyle 1 saat içerde tuttuğu halde şehir çıkışında bir viyadüğün etrafına pusu kuran bazı Eskişehirsporlu holiganlar otobüsleri taşlayıp kaçmış.<?xml:namespace prefix = o ns = "urn:schemas-microsoft-com:office:office" /><o:p></o:p></span></span></p>
<p><span style="FONT-FAMILY: 'Arial','sans-serif'; COLOR: #1a171b; FONT-SIZE: 10pt">Keza maç içerisinde de stadın yanındaki caddeden Galatasaray taraftarına taş yağdırılmış. Eskişehir stadında rakip taraftar çok uygunsuz bir yere alınıyor. Gerek konum itibariyle gerekse prefabrik olması hasebiyle Eskişehir’e gelen tüm rakip taraftarlar büyük sıkıntı çekiyor.<o:p></o:p></span></p>
<p><span style="FONT-FAMILY: 'Arial','sans-serif'; COLOR: #1a171b; FONT-SIZE: 10pt">Eskişehir-Galatasaray maçından akılda kalan güzel şeyler ise tıklık tıklım dolu tribünler ve bazı Eskişehirli taraftarlarca kurulan EsEs Bandosu’ydu. Birileri bando kurarak stada renk getirirken birileri de yol kenarlarında pusu kurup rakip taraftarı taşlama planları yapıyor.<o:p></o:p></span></p>
<p><b><span style="FONT-FAMILY: 'Arial','sans-serif'; COLOR: #1a171b"><font size="3">Ankaragücü Taraftarı Haksız mı<o:p></o:p></font></span></b></p>
<p><span style="FONT-FAMILY: 'Arial','sans-serif'; COLOR: #1a171b; FONT-SIZE: 10pt">İlk yarıdaki maçta Ankaragücü Yönetimi kale arkası biletlerini hem kendi taraftarına hem de Galatasaraylılara 20 liradan satmıştı. Bu hafta Ali Sami Yen’de oynanacak Galatasaray-Ankaragücü maçında ise Galatasaray Yönetimi Eski Açık biletlerini 45 liradan satma kararı aldı. Rakip taraftara ayrılan bölüm de burada olduğundan Ankaragücü taraftarı 45 lira vermek zorunda kalacak. Tamamı Galatasaraylılara ayrılmış olan Yeni Açık ise sadece 30 lira. Bu fiyat farklılığı soru işaretleri uyandırıyor.<o:p></o:p></span></p>
<p><b><span style="FONT-FAMILY: 'Arial','sans-serif'; COLOR: #1a171b"><font size="3">Beşiktaş ve Fenerbahçe’de Damping Devam Ediyor<o:p></o:p></font></span></b></p>
<p><span style="FONT-FAMILY: 'Arial','sans-serif'; COLOR: #1a171b; FONT-SIZE: 10pt">Stat doldurmakta zorlanan ve birçok maçta tribünlerinde önemli boşluklar olan Fenerbahçe ve Beşiktaş Yönetimleri son haftalarda başlattıkları indirimli bilet uygulamasına devam ediyorlar. Beşiktaş-İ.B.B. maçı kale arkası 20 liradan satılırken Fenerbahçe de hem ligteki çok önemli Kayserispor maçını 22 liradan, keza kupa yarı finalindeki Manisaspor maçını da yine 22 liradan satışa sundu. Ve adil bir uygulama olarak taraftar kart sahiplerine öncelik verildi. Bir hafta boyunca sadece Fenerbahçe Taraftar Kart sahipleri alabilecek bu biletlerden. Kalan biletler genel satışa açılacak.<o:p></o:p></span></p>
<p><b><span style="FONT-FAMILY: 'Arial','sans-serif'; COLOR: #1a171b"><font size="3">Şehidin Emaneti Bursankara<o:p></o:p></font></span></b></p>
<p><span style="FONT-FAMILY: 'Arial','sans-serif'; COLOR: #1a171b; FONT-SIZE: 10pt">Bursaspor ve Ankaragücü taraftarı arasındaki yıllara dayanan dostluğun kitabı yazıldı. Bülent Sabırlı tarafından yazılan kitap, Galata Yayıncılık tarafından basılmış ve mart ortası kitapçılarda olacakmış.<o:p></o:p></span></p>
<p><b><span style="FONT-FAMILY: 'Arial','sans-serif'; COLOR: #1a171b"><font size="3">Salonlarda Küfür Kıyamet Devam Ediyor<o:p></o:p></font></span></b></p>
<p><span style="FONT-FAMILY: 'Arial','sans-serif'; COLOR: #1a171b; FONT-SIZE: 10pt">Geçen hafta İzmir’de oynanan Karşıyaka-Fenerbahçe Erkek Basketbol maçında ve İstanbul’da oynanan Fenerbahçe-Beşiktaş Erkek Voleybol maçlarında olaylar çıktı.<o:p></o:p></span></p>
<p><span style="FONT-FAMILY: 'Arial','sans-serif'; COLOR: #1a171b; FONT-SIZE: 10pt">Karşıyaka-Fenerbahçe maçında oyuncuların saha içinde birbirine girmesi ve Karşıyaka’nın da maçı kaybetmesi Karşıyaka taraftarının olay çıkarmasına neden oldu.<o:p></o:p></span></p>
<p><span style="FONT-FAMILY: 'Arial','sans-serif'; COLOR: #1a171b; FONT-SIZE: 10pt">Üsküdar’daki maçta da voleybolla uzaktan yakından alakası olmayan yüzlerce Beşiktaşlı ve Fenerbahçeli holigan en ağır küfürlerle maçı çekilmez bir hale soktula</span><span style="FONT-FAMILY: 'Arial','sans-serif'; FONT-SIZE: 10pt">r. <span style="COLOR: #1a171b">Salon dışında da yine taşlanan araçlar ve kovalamacalar vardı.<o:p></o:p></span></span></p>
<p><span style="FONT-FAMILY: 'Arial','sans-serif'; COLOR: #1a171b; FONT-SIZE: 10pt">Vandallar, Holiganlar </span><span style="FONT-FAMILY: 'Arial','sans-serif'; FONT-SIZE: 10pt">hiç <span style="COLOR: #1a171b">değilse salon sporlarında</span>n <span style="COLOR: #1a171b">ayıklanabilse.<o:p></o:p></span></span></p>
<p><b><span style="FONT-FAMILY: 'Arial','sans-serif'; COLOR: #1a171b"><font size="3">“Çarşı” Pazar olmasın<o:p></o:p></font></span></b></p>
<p><span style="FONT-FAMILY: 'Arial','sans-serif'; COLOR: #1a171b; FONT-SIZE: 10pt">“Beşiktaş Çarşı’nın “Ahm</span><span style="FONT-FAMILY: 'Arial','sans-serif'; FONT-SIZE: 10pt">et <span style="COLOR: #1a171b">Dursun Seba gitsin”le başlayan “değişim” isteğ</span>i <span style="COLOR: #1a171b">Serdar Bilgili ve ardından </span>gelen <span style="COLOR: #1a171b">Yıldırım Demirören’le gerçekten başarıldı! Bu zatların ilkinin ilk icraatı kapalı tribüne loca kondurmak oldu; ardından gelen de orta arkaya düşen birkaç locayı yıkarak Çarşı’ya kongre diyetini ödemiştir. Fenerbahçe ve Galatasaray kulüplerinin (şirketlerinin) geldiği noktaya sanki çok matah bir şeymiş gibi alttan alta özenen Beşiktaş şirketinin </span>badigar<span style="COLOR: #1a171b">dı olmaya her daim </span>hevesli <span style="COLOR: #1a171b">Çarşı grubu amigo-</span>CEO’la<span style="COLOR: #1a171b">rı, kendilerine mesafeli </span>davra<span style="COLOR: #1a171b">nan, fazla yüz vermeyen </span>tavrI k<span style="COLOR: #1a171b">arşısında playboy Bilgili </span>ile izd<span style="COLOR: #1a171b">ivaçlarını kısa tutup </span>Yıldı<span style="COLOR: #1a171b">ım Demirören’in rantsal </span>imkâ<span style="COLOR: #1a171b">nlarından yararlanmayı </span>ve r<span style="COLOR: #1a171b">akip kulüplerin </span>tara<span style="COLOR: #1a171b">ftarlarının sahip olduğu </span>ayr<span style="COLOR: #1a171b">ıcalıklardan </span>fay<span style="COLOR: #1a171b">dalanmayı düşündüler. </span>Ak<span style="COLOR: #1a171b">ılları sıra, rakiplerle </span>kü<span style="COLOR: #1a171b">resel endüstriyel </span>fu<span style="COLOR: #1a171b">tbolun kurallarıyla </span>o<span style="COLOR: #1a171b">ynandığında, </span>r<span style="COLOR: #1a171b">ekabet edildiğinde Beşiktaş’ın lehine bir durumun oluşacağına </span>“i<span style="COLOR: #1a171b">nandılar”, bir de üstüne </span>inandırdılar. Değişim k<span style="COLOR: #1a171b">açınılmazdı.<o:p></o:p></span></span></p>
<p><span style="FONT-FAMILY: 'Arial','sans-serif'; COLOR: #1a171b; FONT-SIZE: 10pt">Çarşı Pazar olmasın başlıklı derinlemesine bir Beşiktaş Tribünleri eleştirisi de barındıran Mazhar Tunay’ın “Bir Oyun Yaşam Futbol Ütopyası için TOPLU YAZILAR” isimli kitabı </span><span style="FONT-FAMILY: 'Arial','sans-serif'; FONT-SIZE: 10pt"><a href="http://blackstocking.org/"><span style="COLOR: #0066cc">blackstocking.org</span></a><span style="COLOR: #1a171b"> adresinden istenebilir.<o:p></o:p></span></span></p>
</div>

Kaynak: [taraf.com.tr](http://www.taraf.com.tr:80/makale/10420.htm), [web.archive.org (arşiv bağlantısı)](http://web.archive.org/web/20100315080152/http://www.taraf.com.tr:80/makale/10420.htm)
# Kayserispor Taraftarı’ndan Kardeşlik Dersi

*Ahmet Vehbi Şafak 19.03.2010*

<div class="yazi"><p>Kayserispor Grup38 Taraftarlar Derneği Diyarbakırspor’a destek için TFF Kayseri Bölge Müdürlüğü önünde eylem yaptı. Diyarbakır’ın cezalı maçlarını Kayseri’de oynamasını isteyen ve ‘Türk Kürt Kardeştir’ yazılı pankart açan grup tüm Türkiye’ye centilmenlik dersi verdi.</p>
<p>Federasyon’un Diyarbakır’a haksızlık yaptığını ve bunun müsebbibi olarak TFF Milli Takımlar Sorumlusu Levent Kızıl’ı gördüklerini açıklayan grup Kayseri-Diyarbakır maçında rakip taraftarlarla iç içe maç izlemek istediklerini belirtti.</p>
<h3>Açlık Grevindeki Başkan</h3>
<p>Kocaelispor Başkanı Muammer Çelik, Kocaelispor Tesisleri’nde kurulan çadırda açlık grevine başladı. Şehirdeki büyük şirketlerin ve sanayi kuruluşlarının kulübe destek vermemesine tepki olarak bu yolu seçen başkanı taraftar da destekliyor. Serhan Gürkan yönetiminin takımı Süper Lig’ten çok büyük bir borç batağıyla düşürmesi ve arkasından gelen Muammer Yaman yönetiminin de mali yapıyı toparlayamayıp, yönetimi Muammer Çelik’e devretmesi taraftarı umutlandırmıştı ama borcun büyüklüğü ve takımın da BankAsya’da dibe demir atması şehri umutsuzluğa sevketti.</p>
<p>Açlık Grevi’nin ne kadar süreceği bilinmiyor. Başkan Muammer Çelik şehirde gerekli uyanış ve destek sağlanmazsa açlık grevini ölüm orucuna çevirebileceğini belirtti.</p>
<h3>Karşıyaka Taraftarı’ndan Vefa Gecesi</h3>
<p>Karşıyaka Taraftarı 2008 Kasım’ında bir deplasman yolculuğunda benzincide çıkan bir kavgada benzincinin silahından çıkan kurşunlarla kaybettikleri arkadaşları Özgür Soylu için büyük bir gece düzenliyor. 31 Mart’ta İzmir Atatürk Olimpiyat Stadı’nın içindeki BordoYeşil Restaurant’ta düzenlenecek geceye katılım 50 ve 100 lira olarak belirlenmiş. Ayrıntılar kskcarsi.org ve diğer Karşıyaka taraftar sitelerinde.</p>
<h3>Sadri Başkan’dan Centilmenlik Dersi</h3>
<p>Türk Futbolu’nun 4. büyüğü ve Anadolu’dan çıkan ilk ve tek şampiyon olan Trabzonspor’un Başkanı Sadri Şener, Bursaspor’un zirve mücadelesini desteklediğini belirterek çok klas bir harekete imza attı. Trabzon’da gerek taraftar gerekse şehir kamuoyu ise Bursa’nın şampiyonluğunun Trabzon’un geçmiş başarılarını gölgeleyebileceği endişesiyle başkana katılmıyor.</p>
<h3>Denizli’den Rakip Taraftara Yanlış Muamele</h3>
<p>Denizli’de rakip taraftara kapalı tribünün köşesinde yer ayrılıyor ve 100 liradan satılıyor. Bu da Denizli’ye deplasmana giden taraftarların tepkisine yol açıyor. Bu hafta da Denizli-Bjk maçında Beşiktaş taraftarı aynı sıkıntıyı yaşadı. Rakip taraftara statların en ucuz yerinden yani kale arkasının köşelerinden yer ayrılması en doğrusu.</p>
<h3>Bir Oyundan Fazlası</h3>
<p>Red dergisinin mart sayısında Hakan Tabakan’ın ‘Bizim Futbolumuz 1960’lardan 2010’a, taş ocağından futbola veya sosyalistlerin emeği’ başlıklı güzel yazısı ‘More Than Just a Game’ adlı futbol belgeselini konu alıyor. 2007 yapımı belgesel için Hakan Tabakan şu yorumu yapmış: “Ben bu esere kadar en güzel futbol filminin sonradan ‘Zafere Kaçış’ diye uyarlanan ‘Cehennem Arasında İki Devre’ olduğunu zannederdim.”</p>
<h3>Tatangalar Erlebnis Fussball’da</h3>
<p>Almanya’da yayınlanan futbol taraftar dergisi Fussball Erlebnis (futbol macerası/yaşantısı) nisan sayısı için Tatanga kurucu liderlerinden Metin Doğrucan’la röportaj yapmış. Nisan sayısında yayınlanacak röportaj ilerleyen günlerde tatangalar.com ‘da yayınlanacak.</p>
<h3>Manşetlere Geçen Tezahürat</h3>
<p>Fenerbahçe’nin Ankara’da Gençlerbirliği’ne takıldığı maçın son dakikalarına doğru Fenerbahçe Taraftarı’nın “Fener Gol Gol Gol Şampiyonluk Gidiyor” tezahüratı ertesi gün tüm spor basının mahşetlerinde yer aldı. Bu da tezahüratın gecenin özetini ne kadar güzel çıkardığının bir göstergesiydi.</p>
<h3>Döner Bıçaklı Deplasman Otobüsleri</h3>
<p>Galatasaray-Ankaragücü maçına gelen Ankaragücü taraftar otobüslerinde yapılan aramalarda onlarca döner bıçağı bulundu. Bilindiği gibi deplasman otobüsleri çoğu zaman kulüp yönetimlerince tahsis ediliyor ve taraftar da cebinden para çıkmadığı için otobüsleri kesici delici aletlerle dolduruyor ve rakip taraftarca taşlanıp hasar görmesini de umursamıyor. Ne zaman ki taraftara bedava otobüs tahsisi biter ve bu araçlar şehir giriş ve çıkışlarında sıkı aramalara tabi tutulur, o zaman bu tip vandalizm, holiganizm örnekleri azalır.</p>
<h3>Tel Örgüsüz Olmuyor</h3>
<p>Olimpiyat Stadı’nda oynanan İ.B.B-Diyarbakır maçında yaşanan olaylar belki de Diyarbakır’ın küme düşmesine yol açacak. Halbuki statta tel örgü olsa ne o 50 kişi sahaya girebilecek ne de Diyarbakır küme düşme tehlikesi yaşayacaktı. Keşke Diyarbakır yönetimi bu provokasyonu dikkate alıp bu maçın İstanbul’da tel örgülü başka bir statta oynanması için başvursaydı. En azından talebi reddedilse bile şimdi olaylardan sonra daha haklı durumda olurdu.</p>
</div>

Kaynak: [taraf.com.tr](http://www.taraf.com.tr:80/makale/10528.htm), [web.archive.org (arşiv bağlantısı)](http://web.archive.org/web/20100322224559/http://www.taraf.com.tr:80/makale/10528.htm)
# Tutuksuz yargılama şoku

*Ahmet Vehbi Şafak 26.03.2010*

<div class="yazi"><p>22 kasım günü Eskişehirspor-Ankaragücü maçı için Eskişehir’e gelen ve birkaç arkadaşıyla Porsuk kıyısında bir kafede oturan Ankaragücü taraftarı Barış Gökduman, bir grup Eskişehirsporlu holigan tarafından kafeden dışarı çıkartılıp dövülmüş ve karın boşluğuna ve göğsüne defalarca bıçak darbesi almıştı. Gökduman, 10 güne yakın komada kalmış, bir ay da hastanede yatmış ve ailesiyle birlikte bayramı hastanede geçirmişti. Olayın faili olarak yakalanan şahıs dört aydır hapisteydi ve geçtiğimiz günlerde tahliye edildi. Cinayete teşebbüs denebilecek bir olay ve 4 ayda tahliye olan bir zanlı. Holiganizmle mücadelede Avrupa’dan ve özellikle de İngiltere’den öğreneceğimiz çok şey var.</p>
 
Göztepe Yönetimi’nden Tuhaf Açıklama
<p>Göztepeli holiganlar, Çorum mağlubiyeti üzerine döner bıçaklarıyla tesis basmıştı. Beş taraftarın gözaltına alındığı olaylarda mahkemeden bir tutuklama da çıkmıştı. Göztepe yönetimi ise bu denli ciddi olaylara rağmen suya sabuna dokunmayan aşağıdaki açıklamayı yaptı. Açıklama, Türk Futbolu’nun holiganizme ne denli teslim olduğunun bir göstergesi adeta:</p>
<p>“Göztepe’mizin bir üst lige çıkmak için çıktığı yolda sportif anlayışından herhangi bir sapma bulunmamaktadır. Uzun lig maratonunda sportif faaliyetlerde inişli çıkışlı süreçler yaşanması doğaldır. Asıl olan istenilen başarıyı sağlamak için yaşananlardan süratle ders almaktır.</p>
<p>İçinde bulunulan durumda sportif başarıyı yakalamak için yönetim, yeni teknik heyet, futbolcular ve taraftarımızın sağ duyulu bir anlayışta, birbirine daha fazla kenetlendiği takdirde yine büyük bir başarıyı gerçekleştirebileceğimize inanıyoruz.”</p>
 
Kırşehir’de Başkanla Amigonun Kavgası
<p>TFF 2. Lig 3. Klasman Grubu’nda Kırşehir-Buğsaş maçı sonunda çıkan olaylarda bir grup Kırşehir taraftarı, başkan İbrahim Kaya’nın aracına taşla saldırmış. Taş atılmasına kızan Kaya, aracına taş atan amigo Hali Kurt’a yumruk atarak, burnunu kırmış. Kavgayı polis ayırmış ve amigoyu hastaneye kaldırmış.</p>
 
Bir Holiganizm Vahşeti de Fransa’dan
<p>28 şubatta PSG-Marsilya maçında, PSG taraftarlarının kendi aralarındaki kavgasında dövülerek komaya sokulan PSG taraftarı üç haftalık yaşam mücadelesini kaybetti. Olayla alakalı olarak beş PSG’li tutuklandı. Fransa’da en çok yasaklı taraftara sahip kulüplerden olan takım, bu olay sonrası tribün gruplarına ceza olarak sezon sonuna dek deplasmana taraftar götürmeme kararı aldı. Irkçı eğilimleriyle bilinen PSG taraftarı 2001 Mayıs’ındaki maçta da Galatasaray taraftarına saldırmıştı.</p>
 
Tatangalar Panel’de
<p>Sakarya Üniversitesi Esentepe kampüsü Kongre Merkezi’nde 29 martta saat 14.00’te ‘’Sakarya’da Yerel Futbol Taraftarlığı’’ başlığıyla düzenlenecek panele akademisyen olarak Prof. Dr. Musa Taşdelen ve Araştırma Görevlisi Adem Sağır, Tatangaları temsilen ise Murat Temizel, Yılmaz Şen ve Metin Doğrucan katılacakmış.</p>
<p>Bu arada pazar günü İstanbul’dan Yalova’ya Yalovaspor-Sakarya maçına giden bir grup Sakaryaspor taraftarıyla İznik’e motor gezisine giden Superevariders adlı motorcu grubu feribotta denk gelince renkli görüntüler oluşmuş.</p>
 
Ultraslan’dan Foto Murat’a Vefa
<p>Tuttuğu takımdan yüzlerce hatta binlerce kilometre uzakta yaşayan ve uzaktan sevmeye mahkum olan taraftarların en sevdiği şeylerden biridir maç sonrası takımının sitesinde, forumunda maç ve deplasman yolculuğuyla alakalı fotoğraflara bakmak. Murat Elsaleh de GS tribünlerinin fotoğraf emekçilerinin başta gelenlerindendi. Ultraslan-UNI kurucularından olan Murat Elsaleh’in vefatının 6. yılında onun adına düzenlenen fotoğraf yarışmasının dördüncüsü gerçekleştiriliyor. Yarışmanın ödül töreni 6 nisan salı gecesi saat 20.00’de Murat Elsaleh’in de okulu olan Yıldız Teknik Üniversitesi’nde gerçekleştirilecekmiş.</p>
 
Yine Derbi Yine Karaborsa
<p>Avrupa’da bazı büyük kulüplerin başlattığı ve Türkiye’de de geçen yıllarda Fenerbahçe’yle görmeye başladığımız Taraftar Kart’ı olanlara öncelikli bilet satışı uygulaması Galatasaray’da da başladı. GS-FB derbisinde Gs Bonus Card’ı olanlar dün sabahtan itibaren bilet alabilecekler. Gişeden satış yapılmayacak olması ve tüm biletlerin biletix.com.tr üzerinden satılacak olması her ne kadar karaborsaya karşı bir önlem olarak görünse de karaborsacılar daha biletler satışa çıkmadan sipariş toplamaya başlamışlar. 90 liralık Eski Açık biletleri için 200 liradan isim yazdırılıyormuş. </p></div>

Kaynak: [taraf.com.tr](http://www.taraf.com.tr:80/makale/10630.htm), [web.archive.org (arşiv bağlantısı)](http://web.archive.org/web/20100328065639/http://www.taraf.com.tr:80/makale/10630.htm)
# Çanakkale’de Şehitlik’te küfürleşen holiganlar

*Ahmet Vehbi Şafak 01.04.2010*

<div class="yazi"><p>Bu sene Çanakkale anma törenlerinde GS ve FB’li taraftarlar arasında küfürleşme ve itiş kakış yaşanmış. Anadolu’nun dört bir yanından gelen halk yaşananları utanç içinde izlemiş. Bu olay Kulüp Yönetimleri’ne ve Belediyelere ders olsun. Bedava otobüs kaldırıyorsanız o otobüslere kimlerin bindiğine dikkat etmek zorundasınız. Sorumluluğunu alamayacağınız insanlara otobüs vermeyin ya da o otobüslere görevli/yetkili koyun.</p>
 
Aman dikkat
<p>Şampiyonluğun eşiğinde olan Bursaspor İstanbul Olimpiyat Stadı’na yaptığı 25.000 kişilik çıkartmayla herkesin takdirini topladı fakat maç sonrası dönüş yolunda İzmit Hereke yakınlarında bir benzincide mola veren bir grup Bursasapor taraftarı hem benzinciyi bıçaklamış hem de tesisi taşlamış. Üçü 18 yaşından küçük olan beş şahıs polisçe yakalanmalarına rağmen hepsi mahkemede serbest bırakılmış. Bursa taraftarı 2004 yılında da Sakarya Pamukova’da mola verip esnafla büyük bir kavgaya yol açmıştı. En iyisi taraftar otobüslerinin duracağı yerlerin belirlenmesi ve o tesislerin de jandarma kontrolünde hizmet vermesi.</p>
 
Taraftarlar TRT1’e çıkacak
<p>Geçen sene TRT1’de ‘Nasılsınız’ programında bir grup taraftarı ağırlayan Tayfun Talipoğlu, 6 nisan salı gecesi 23.10’da yine aynı programda bazı taraftar temsilcilerini canlı yayına çıkaracakmış.</p>
 
Ankara’da büyük gün
<p>Beşiktaş’ın bir anda şampiyonluk potasına girmesi Ankaragücü-Beşiktaş maçını farklı bir havaya soktu. Salı sabahı 35 liradan satışa çıkarılan Beşiktaş kale arkası biletleri birkaç saatte bitmiş. Ankaragücü tribünlerinin de büyük oranda dolması beklenen maçta Ankara 19 Mayıs Stadı’ndaki en yüksek hasılatlardan biri elde edilebilir. Ankaragücü tribünleri ise bu maçta kendi takımlarının küme düşme endişesi taşımamasından dolayı rahatlar. Zaten Ankara Emniyeti de yerinde bir müdahaleyle iki tarafın amigolarını bir toplantıyla biraraya getirmiş ve olay çıkmaması için uyarılarda bulunmuş.</p>
 
Rize kadın futbol takımı
<p>Rize Belediyespor Kulübü tarafından kurulan kadın futbol takımının tanıtımı için Rize Atatürk Stadı’nda program düzenlenmiş. Törene Rize Belediye Başkanı Halil Bakırcı, Çaykur Rizespor Kulübü Başkanı Metin Kalkavan katılmış. Rize tarihinin ilk kadın futbol takımı için yoğun başvuru varmış ama belediye şimdilik 50 kişiyle sınırlamış takımı. Rizeli kadınlara ve Rize halkına hayırlı olsun.</p>
 
Sakarya &amp; Kocaeli nereye
<p>2009-2010 sezonu yeşil siyahlı ezeli rakipler için adeta kabus oldu. Kocaelispor 28 mart pazar günü kendi evinde Konyaspor’a yenilerek matematiksel olarak 2 Lig B’ye düştü. Sakaryaspor ise geçen sene düştüğü 2B’de kalıcı gibi. Sportif başarısızlığın yanı sıra borçlar da Kocaeli ve Sakarya’yı zorluyor. Geçtiğimiz haftalarda Kocaelispor’un logosuna gelen haciz ve başkanın açlık grevi haberlerini okumuştuk. Bu kez de Sakaryaspor kulüp binasına hacze gelen bir alacaklı şirket, Federasyon Kupası’nı almaya çalışmış. Olayı öğrenen taraftarlarla şirket yetkilileriyle tartışmış. Sonunda şirketle kulüp anlaşmaya varmış ve haciz ertelenmiş. Bütün bu yaşananlara rağmen Kocaelsipor ve Sakaryaspor arasındaki çekişme ilginç şekillerde devam ediyor. Son olarak Zeytinburnu-Sakarya maçına giden bir grup Kocaelsipor taraftarı Sakaryalıları kızdırmak için kendi pankartlarını skorbordun altına asmışlar. Neyse ezeli rakipler seneye yine beraber. Ama bu kez 2 B’de.</p>
 
İzmir’de büyük derbi
<p>Büyük bir sürprize imza atarak SüperLig’in eşiğine gelen Bucaspor’la Bankasya’da ilk altıya girip Yükselme Maçlarına kalmak isteyen Karşıyaka bu hafta İzmir Atatürk Stadı’nda karşı karşıya gelecek. Bilet fiyatlarının 10 lira olduğu maçta seyirci kısıtlaması yok. İnşallah İzmirli sporseverler de yeterli alakayı gösterir ve bu maç dolu tribünlere oynanır.</p>
 
Set vermesi haber olan takım
<p>Fenerbahçe Acıbadem Kadın Voleybol takımı sezon başından beri yenilmez armada özelliğini sürdürüyor ve maç kaybetmediği gibi set de vermiyor. Nadiren set verince de tüm spor medyasında haber oluyor. Ankara’da oynanan İller Bankası-Fenerbahçe Acıbadem maçına gelen Ankara Unifeb mensubu Fenerbahçeli taraftarlar ise tüm oyuncular için ayrı ayrı hazırladıkları pankartlarla takımı bağırlarına basmışlar. Her şey güzel fakat 18 şubatta İstanbul’da oynanan Avrupa Şampiyonlar Ligi Play-Off 2. tur rövanş maçına 560 kişi geldiği için Fenerbahçe 3.000 avro ceza yemiş. Play-Off maçlarında en az 800 taraftar olması gerekiyormuş.</p>
 
Trabzonspor bu sene gelmeli
<p>Geçen sezon 1. Lig’e çıkması beklenirken son anda elenen Trabzonspor bu sene yine Play-Off’larda.</p>
<p>Türkiye’in heryerinde taraftara sahip olmasından dolayı basketbol kamuoyu heyecanla Trabzonspor’un 1. Lig’e çıkmasını bekliyor.</p></div>

Kaynak: [taraf.com.tr](http://www.taraf.com.tr:80/makale/10713.htm), [web.archive.org (arşiv bağlantısı)](http://web.archive.org/web/20100407121254/http://www.taraf.com.tr:80/makale/10713.htm)
# Otursanıza evinizde!

*Ahmet Vehbi Şafak 23.04.2010*

<div class="yazi"><p>GS taraftarı Nurhan Taştan'ın Sabah Gazetesi'nde Cemalettin Gürsoy tarafından hazırlanan 'Engelsiz Koşu' yolladığı mektuptan bir alıntı.</p>
<p>“Geçen hafta sonu ömrümde ilk kez bir maça gideyim dedim. Arkadaşlarla birlikte Ali Sami Yen’in engelli girişine geldik. O da ne! Kapıyı görmek ve yaklaşmak ne mümkün. Bize ayrılan giriş kapısı bir kalabalık ki... Engelliler değil kapalı tribüne geçenler de o taraftan giriyor. O izdihamda kaç kez düşme tehlikesi atlattım. Polisler bizi daha sonra asıl girişin önüne aldılar. Orası da aynı şekilde izdiham yeriydi. Engelli haricinde hiç engeli olmayanlar göze çarpıyordu. Onlar kapının önüne etten duvar örmüşlerdi. Kapıya yanaşmak ne mümkün. ‘Burası bize ayrılan bölüm. Bırakın geçelim’ dedim. Ukalaca yanıt aldım: 'Sakatın evde ne işi var. otursanıza evde!' Yağmur altında kapı açılır düşüncesiyle saatlerce bekledik. İçerideki ‘Kontenjan doludur’ anonsuyla ümitler yıkıldı. Konuştukça anladım. Kapıdan geri dönmek artık onlar için normal. UEFA ve Süper Kupası almış Galatasaray'a bu ayıbı yakıştıramadım, kınıyorum."</p>
<h4> </h4>
<h4>Yasak bazen iyidir</h4>
<p>İlk yarıdaki Eskişehirspor-Ankaragücü maçı öncesi bir grup Es-Es taraftarı birkaç Ankaragüçlü’ye saldırmış ve bıçaklamıştı. Bir Ankaragüçlü günlerce komada kalmış ve ölümden dönmüştü. Bu olayla alakalı sadece 1 kişi tutuklanmış ve 4 ay yatıp çıkmıştı. Bu gelişmeler Ankaragücü cephesinde öfke yaratmıştı. Ankaragücü taraftarının bu olaya misilleme yapma ihtimalini göz önüne alan emniyet, Ankaragücü-Eskişehir maçı için Es-Es taraftarına deplasman yasağı koydu ve maç kazasız belasız atlatıldı. Fenerbahçe-Beşiktaş maçında yaşananları da düşünürsek İstanbul Derbileri’ne de deplasman yasağı düşünülebilir aslında. Son derbi öncesi ve sonrası bazı Beşiktaş taraftarları gerek deniz motorlarında gerekse metrobüste halkı taciz etmiş. Statta da lavaboları ve büfeyi parçalayan Beşiktaşlılar, 16 bin liralık hasara yol açmış. Stat tuvaletlerine ve büfesine yapılan saldırılarla deniz motorlarında yaşanan rezaletler zaten kameralarla an be an kaydedildi ve haberlerde izledik. Beşiktaş Tribünü’nde tellere çıkarak Fenerbahçeli’lere dönük dakikalarca uygunsuz hareketler yapan bir Beşiktaş taraftarının ise İnönü’nün gediklilerinden olduğu anlaşıldı. Duyduk ki Dolmabahçe’nin gediklisi emniyete götürülmüş de tutuklama henüz yok. Sahi holiganlar sadece cinayet işleyince mi tutuklanabiliyor! Bu noktada siyaseten hiç sevmediğim Yılmaz Özdil’ in birkaç gün önce Fanatik’te yazdıklarına katılıyorum.</p>
<p>“...Adamlar stada gelirken belediye otobüsüne saldırıyor, stat kapısını kırıyor ve tüm bunlar futboldur denilip geçiliyor. Oysa ki bir vatandaş belediye otobüsünün koltuğunu sökse TCK’da karşılığı var, cezayı yersin. Stadın koltuğunu sökene ise bir yaptırım yok. Suç işlemekten korkmayan suç işlemenin keyfini yaşamak isteyenler statlara doluyor...”</p>
<p>Gerçekten de gündelik hayatta işlense insanın başını yakabilecek suçlar, holigan güruhu tarafından işlenince kimse bir şey yapmıyor. Derhal ağır hapis cezaları gündeme alınmalı. Fişleme ve ayıklama için ne bekleniyor? Holiganizmin beşiği İngiltere, böyle temizledi kendini kısa sürede. Ayrıca Yılmaz Özdil’e de hatırlatmak lazım. İki Leeds taraftarının Taksim’in göbeğinde alçakça katledilişinin ertesi günü Star Gazetesi’nde “ Two Size” manşetini kim atmıştı. Bu konuyla alakalı Yılmaz Özdil’in bir özür borcu olduğunu düşünüyorum.</p>
<h4> </h4>
<h4>Devler Ligi de haram oldu</h4>
<p>Şampiyonlar Ligi maçları salı akşamları artık açık kanaldan yayınlanmıyor. Çıldırmamak elde değil. Tv’lere göre belirlenen maç saatleri de ayrı bir sorun. Bu noktada son iddia doğruysa işin hepten şirazeden çıktığını gösteriyor. 17 Nisan Cumartesi günü 14.45’teki Manchester derbisinin canlı yayınlanabilmesi için o günkü GS-BJK basket maçının saatinin 12.45’e alındığı iddia ediliyor. Reyting mi dediniz!</p>
<h4> </h4>
<h4>Tribüne kafa tutmak suç mu</h4>
<p>Arda’nın sevdiği kız için sinema kapatması gibi basit, zararsız ve özel bir olay gereksiz yere büyütülmüş ve GS taraftarı Arda’ya tepki göstermişti. Arda da haklı olarak rest çekmişti. Manisa’da da tribüne restini sürdüren Arda’ya spor medyamızın verdiği akıl ise “Taraftarla uğraşılmaz, Kafaya takma, Unut gitsin” vs şeklindeydi. Tam bir eyyamcılık yani. Halbuki Arda olayında medya ve yöneticiler Arda’nın yanında saf tutup tribüne cephe alabilseler, tribün vandallarının gücünün kırılması adına önemli nokta olabilirdi.</p>
<p>avehbisafak@yahoo.com</p></div>

Kaynak: [taraf.com.tr](http://www.taraf.com.tr:80/makale/11008.htm), [web.archive.org (arşiv bağlantısı)](http://web.archive.org/web/20100426051156/http://www.taraf.com.tr:80/makale/11008.htm)
# İtalyan çılgınlığı

*Ahmet Vehbi Şafak  06.05.2010*

<div class="yazi"><p>İtalya 90’da bazı fanatik Napoli taraftarları, ilahları Maradona yüzünden Napoli’de oynanan İtalya- Arjantin yarı final maçında kendi ülkelerine karşı Arjantin’i tutmuştu. Bu, dünyada eşi benzeri görülmemiş bir şeydi. Olay haftalarca tartışılmıştı.</p>
<p>Bu haftaki Lazio-Inter maçı da Lazio taraftarının rakibi tutması ve yedikleri gollere sevinmesiyle gündeme damgasını vurdu. Bu karşılaşmanın böyle geçeceğinin işareti, hafta içi idmana gelen Laziolu fanatiklerin Inter yanlısı tezahüratlarıyla verilmişti. Ama yine de kimse bu denli aleni ve kitlesel bir tablo beklemiyordu. Bunda Roma’nın kaptanı Totti’nin Lazio maçı sonrası karşı tribünlerine yaptığı el hareketi de etkili oldu. İtalyan tribünleri yine bir ilke imza attı.</p>
<h4> </h4>
<h4>“Diğer takım” komikliği</h4>
<p>İddaa bültenlerinde “Türkiye Ligi Şampiyonu Kim Olur” bahsinde Fenerbahçe 1.40 ile favori iken Bursaspor’un şampiyonluğu 2.05 veriyor. Fakat bültende Bursaspor yerine “diğer” yazıyor. Tamam, sezon başında, hatta şubata kadar “diğer” yazması mantıklıydı ama son birkaç haftadır bunun “Bursaspor” olarak düzeltilmesi güzel olmaz mıydı?</p>
<h4> </h4>
<h4>1 Mayıs ve futbol camiası</h4>
<p>Türk futbol camiası 1 Mayıs’ta ilk defa bu denli yoğun bir şekilde temsil edildi. Taraftar grupları son yıllarda siyasal eylemlere katılmaya başlamıştı ama bu 1 Mayıs’ta ilk defa bir futbol takımı tam kadro yer aldı. Kardemir Karabükspor, Hak İş Konfederasyonu’nun kortejinde yerini aldı. Ve bence bu katılım taraftar gruplarının katılımından çok daha önemli. Bir hafta önce küfür korolarında gırtlak patlatanların 1 Mayıs alanında siyasal slogan atması ne kadar inandırıcı olabilir? Bu sözüm özellikle Çarşı’ya. Malum 1 Mayıs’tan tam bir hafta önceki Sivasspor maçında 90 dakika küfretmişlerdi.</p>
<p>Galatasaray’ın Tekyumruk ve Fenerbahçe’nin Vamosbien gruplarıyla temsil edildiği alanda, Beşiktaş Çarsı ve Halkıntakımı gruplarıyla temsil edildi. Taksim Meydanı’nda siyah-beyazlılar, Başbakan Recep Tayyip Erdoğan aleyhine laiklik içerikli tezahürat yaparak dikkat çekti. Bu tezahürat sezon başı Karşıyaka Çarşı tarafından bestelenmiş, sanal alemde epey yayılmış fakat daha sonra bu bestenin bir daha söylenmemesi kararı alınmıştı. Kaldı ki Atatürkçülük konusunda Beşiktaş ve Karşıyaka Çarşı gibi klasik tarzda liderli, reisli tribün gruplarından ziyade Unifeb’in tavrı daha samimi sanki. Gerek Anıtkabir ziyaretleri, gerekse tüzüklerindeki Atatürkçü ifadeler ve en önemlisi de bilet, kombine, otobüs pazarlığı gibi rant amaçlı ilişkileri olmaması, üyelerinin deplasmanlarda vukuata karışmaması, küfür etmemeleri, şiddetten ve vandalizmden uzak olmaları bende bu duyguyu uyandırıyor.</p>
<h4> </h4>
<h4>Futbol seyircisi voleybola gelmesin</h4>
<p>Burhan Felek 50. Yıl Salonu’nda bir aya yakın süredir kadınların voleybol maçlarını takip ediyorum. Tam bir aile ortamı var. Bebeklerini alıp getirene dahi rastladım. Maçlar son derece heyecanlı geçiyor. Tribünden duyduğumuz sadece alkış sesleri. Peki voleybola futbol seyircisi karışırsa ne olur? Tabii ki hiç de iyi şeyler olmaz. En başta küfür olur sonra da kavga. Fenerbahçe- Galatasaray kadın voleybol maçında ben buna tanıklık ettim. İki takımın taraftarları arasında hiç hoş olmayan bağrışmalar yasandı. Buradan yazamıyorum, doğrusu ayıpladım. Bağıranların yaşı 18’i 20’yi geçmez. Maçı izledikleri falan da yok. Ya kulüp sorumluları bunları eğitsin ya da bu küfürbazlar maçlara alınmasın. Kadınlar alkış ister, çiçek ister ama asla küfür istemezler.</p>
<p>(Cumhuriyet’ten Hilmi Türkay’ın haklı çağrısı. Bütünüyle katılıyorum.)</p>
<h4> </h4>
<h4>Kulüp gazeteciliği</h4>
<p>Inter’in Barcelona’yı elemesiyle milyonlarca Real Madrid taraftarı rahat nefes aldı. Malum Şampiyonlar Ligi finali Madrid’te oynanacak; Barcelona finale kalsa ve kupayı Madrid’te kaldırsa bu çok ağır bir yıkım olacaktı. As, Marca gibi Real Madrid yanlısı ve Barcelona karşıtı gazeteler, Inter’in galibiyetini zafer gibi verdi. Başka bir ülkenin takımının galibiyetini zafer gibi vermek bizde şu an için elbette mümkün değil.</p>
<p>Ama ülke içi taraftar sayısı olarak Real Madrid ve Barcelona ile yarışan Fenerbahçe ve Galatasaray için bu tarzda, yani rakibinin Avrupa mağlubiyetine alenen sevinebilecek kadar yanlı, amigo gazeteler çıkabilir belki bir gün.</p>
<h4> </h4>
<h4>Abdi İpekçi bomboş</h4>
<p>Neredeyse iki aydır Fenerbahçe Ülker, Abdi İpekçi Spor Salonu’nda çıktığı tüm basketbol maçlarını boş tribünlere karşı oynuyor. Ligin en iyi takımlarından biri olan Fenerbahçe Ülker’e bu tablo yakışmıyor. Yönetim Kurulu, ilköğretim okullarıyla temasa geçip otobüs ve bilet yollayarak çocukları salona çekebilse çok iyi olur.</p>
<p>Ayrıca Sükrü Saracoğlu’nda oynanan Beşiktaş derbisindeki Dalmaçyalı balon rezaleti de Maraton’daki bir tribün grubunun işiymiş. Fenerbahçe Yönetimi ile âlâkası yokmuş.</p>
<p>avehbisafak@yahoo.com</p></div>

Kaynak: [taraf.com.tr](http://www.taraf.com.tr:80/ahmet-vehbi-safak/makale-italyan-cilginligi.htm), [web.archive.org (arşiv bağlantısı)](http://web.archive.org/web/20100509014105/http://www.taraf.com.tr:80/ahmet-vehbi-safak/makale-italyan-cilginligi.htm)
# Çifte zafer, çifte üzüntü

*Ahmet Vehbi Şafak 14.05.2010*

<div class="yazi"><p>Trabzonspor bir hafta içinde futbolda Türkiye Kupası’nı alırken erkek basketbolda da 1.Lig’e çıktı. Hacettepe ise daha 2 sene önce futbolda Bank Asya 1. Lig’ten 2. Lig’e düşerken erkek basketbolda da 1.Lig’e çıkma maçlarında elenerek 2. Ligte kaldı. İlginç olan 9 Mayıs Pazar günü Ankara Cebeci Stadı’nda Mersin İdmanyurdu, Bank Asya’dan 2B’ye düşmeme mücadelesi verirken 27 sene önce kupa finali oynadığı Fenerbahçe de 19 Mayıs Stadı’nda şampiyonluk dönemecindeydi.</p>
<p>Fenerbahçe nin kupa finalindeki etkisiz futbolu komplo teorilerine yol açtı. Bu çizgideki yazılardan biri de Karadeniz Bölgesi’ne yayın yapan Günebakış gazetesinde Hasan Bahadır imzasıyla çıktı.</p>
<h4> </h4>
<h4>Al gülüm ver gülüm</h4>
<p>“...Volkan toplara atlarken, bir eli sürekli tereddüt halinde; o bildiğimiz Alex ceza alanı üstünde top önünden giderken müdahale etmeyerek, topla paralel şekilde koşarak, ceza alanından uzaklaşıyor. Hey gidi Alex hey! Selçuk’un durumu evlere şenlik. Mücadele gücüne daha fazla tahammül edemeyen Daum, Emre’ye kırmızı kart gösterip onu saf dışı bırakıyor.</p>
<p>1-0 geri düştüğümüz zaman bile, Trabzonspor’un kazanmayacağına dair en küçük bir şüphe yaşamadım. Fenerbahçe’nin 1-1’lik Denizli kazasını yaşama ihtimalini ortadan kaldırması gerekiyordu. Trabzonspor bütün konsantrasyonuyla hazırdı. Ligde bir türlü istikrarlı şekilde dikiş tutturamaması, ilk üçün içinde olma ihtimalinden de uzak olmasından dolayı, tek kurtuluşu kupayı almaktı. Ve de öyle oldu.</p>
<p>Ligde Fenerbahçe’yle oynanacak son maçta Trabzonsporluların ‘Onlar kupada yormadı, son hafta, biz de ligde yormayalım’, vari bir mantaliteyle hareket edeceğini tahmin ediyorum. ‘Al gülüm ver gülüm.’</p>
<p>‘Al gülüm ver gülüm’ dünyanın en güzel alışveriş şeklidir. Kimsenin başı ağrımaz...”</p>
<h4> </h4>
<h4>Engel tanımayan Fenerbahçeliler</h4>
<p>Sabah’ta Cemalettin Gürsoy’un yazısından...</p>
<p>“...Yaklaşık bir ay önceki "Otur evinde, sakatın maçta işi ne!" başlıklı yazım yankı buldu. Sakatlar Haftası nedeniyle Fenerbahçeli taraftarlar farklı bir etkinlik yapıyor. Engellilerin insani koşullarda maç seyredebilmesi için bir grup engelli Fenerbahçe taraftarı Engelli Hakları Harekete Üyesi Hasan Kaya öncülüğünde ‘Engel Tanımayan Fenerbahçeliler’ adı altında bir taraftar grubu oluşturarak örgütleniyor. ‘Engelsiz tribün' sloganıyla yola çıkan bu grup, Fenerbahçe-Trabzon şampiyonluk maçında yerini alacak. Grup sözcüsü Hasan Kaya ‘Bütün renklerimizle maç seyredeceğimiz, tribün anarşisine son verip, kardeşliğin temel taşlarını oluşturacağız’ dedi...”</p>
<h4> </h4>
<h4>Marsilya şampiyon</h4>
<p>Fransa’da yaşayan milyonlarca göçmenin ortak takımı Olimpik Marsilya, 18 sene sonra Fransa Ligi şampiyonu oldu. Fransa’nın en yüksek biletli seyirci ortalamasına sahip Marsilya’nın şampiyonluğu büyük sevinç yarattı. Pazar günleri Kanal A‘da yayınlanan ‘Haydi Maça’’da Marsilya’nın şampiyonluk videosu güzel sürpriz oldu.</p>
<h4> </h4>
<h4>Boduri’nin ölümü</h4>
<p>Gerçek adı Nikola Büyükvafiadis olan Beyoğluspor ve Galatasaray’ın eski oyuncularından Boduri’nin ölümü ile ilgili tartışma bu kez de Zaman’ın kitap ekinde karşımıza çıktı. Ahmet Çakır, Hiperlink yayınlarından çıkan “Akademik Futbol” adlı kitabı tanıtırken kitapta yer alan “Boduri’nin maçtan evine yürüyerek dönerken donarak ölmesi” iddiasına karşı çıkmış, Ahmet Çakır’ın da alıntı yaptığı Cem Atabeyoğlu’nun Türk Spor Tarihi Ansiklopedisi’nde olayın aslı şöyle yer alıyor:</p>
<p>“... 21 yaşındaydı Boduri, daha 8 Kasım 1940 günü takımının, eski takımı Beyoğluspor ile Şeref Stadı’nda 1- 1 berabere kaldığı lig maçında sarı-kırmızı forma altında top koşturmuştu. Fakat ne yazık ki haber gerçekti. Olanlar o maçtan sonra olmuştu. Bir gün evvel askere alınmıştı genç futbolcu. Ancak kulübü aracı olarak birliğine sevkiyatı bir gün tehir ettirmişti. Böylece Beyoğluspor maçında da oynamıştı Boduri. Maçtan sonra üzerinde incecik bir tulumla Sirkeci’ye giderek sevkiyat için teslim olacaktı. Ancak birden bir titreme ve ateş gelmişti genç futbolcuya. Birliğine pazartesi sabahı gitmesi için yapılan girişimler sonuç vermeyince başkaptan Ömer Besim Koşalay ile Sirkeci’ye giden genç futbolcu orada İkmal Birliği’ne teslim olmuştu. Boduri, Kilyos’taki birliğine giderken yolda fenalaşmış ve derhal Gümüşsuyu Askeri Hastanesi’ne kaldırılmıştı. Teşhis ölümcül bir hastalıktı; genç futbolcu, iki haftalık zatürree olmuştu. Antibiyotiklerin bilinmediği bir zamanda zatürreeden kurtuluş yoktu. Ve Boduri, bir haftadan kısa bir zaman içinde hayata gözlerini yumuvermişti... “(Türk Spor Tarihi Ansiklopedisi, İstanbul, 1991, s. 159)</p>
<p>avehbisafak@yahoo.com</p></div>

Kaynak: [taraf.com.tr](http://www.taraf.com.tr:80/ahmet-vehbi-safak/makale-cifte-zafer-cifte-uzuntu.htm), [web.archive.org (arşiv bağlantısı)](http://web.archive.org/web/20100516042856/http://www.taraf.com.tr:80/ahmet-vehbi-safak/makale-cifte-zafer-cifte-uzuntu.htm)
# Play-off notları

*Ahmet Vehbi Şafak 28.05.2010*

<div class="yazi">Adanaspor, Konyaspor, Karşıyaka ve Altay’ın katıldığı Süper Lig’e yükselme maçları Ali Sami Yen ve Olimpiyat’ta oynandı. Karşıyaka taraftarı özellikle Sami Yen’deki Konya maçından önce Taksim ve İstiklal Caddesi’ni kırmızı-yeşil formalarıyla adeta işgal etti. Altay ise tüm maçlarını Olimpiyat’ta oynadı. 4 takım içinde en az taraftar da Altay’daydı. Adanaspor ve Konyaspor zaten İstanbul’da yaşayan binlerce taraftara daha doğrusu hemşehriye sahip olduğu için taraftar sıkıntısı çekmedi. Konyaspor, kaza geçiren ve felç kalan oyuncuları Poljak’ı büyük bir pankartla anımsattı. Şampiyonluk primi de verilecekmiş. Çok güzel bir jest. <br/><br/>Biletler çok ucuz olduğundan karaborsacılar özellikle Sami Yen’deki Adana-Konya ve Konya-Karşıyaka maçlarında biletleri kapattı. Sonrası malum. Olimpiyat’taki maçlarda Karşıyaka ve Konya taraftarı sahaya girmemeleri için üst kata alındı. İlk kez bu sene lig usulü oynanan maçlarda bunun meyvesi alındı ve altı maçın sadece biri golsüz bitti. Diğer tüm maçlar pozisyonlu ve gollüydü. Eleminasyonlu sistemde 0-0’a çok daha sık rastlanıyordu. <br/><br/>İkinci maçlar sonunda Adana ve Karşıyaka’nın iddiası kalmadığından maçları bir gün öne alınarak İstanbul’da boşuna fazladan durmaları önlendi. Bu güzel bir manevraydı. Ama keşke Altay-Konya finali de iki takımın istediği şekilde İnönü’de ya da Kadıköy’de oynatılsaydı. <br/><br/>Federasyon bu konuda değişiklik yapmadı ve final yarıdan çoğu boş şekilde Olimpiyat’ta oynandı. Halbuki İnönü ya da Kadıköy’de oynansa binlerce tarafsız sporsever de izleyebilecekti. <br/><br/>Maçlar açık kanaldan yayınlanmadığı için çoğu sporsever izleyemedi. Radyo yayını da yoktu. İnşallah önümüzdeki yıllarda play-off’ları canlı ve dönüşümlü verecek bir radyo çıkar. <br/><br/>Bu arada Bank Asya’ya yükselme maçlarında ise favori gösterilen Adana Demirspor ilk maçta elendi. Adana iki takımıyla da umduğunu bulamadı bu sene. Altay ve Adana Demirspor son yıllarda play-off’lara en çok kalıp da çıkamamak noktasında benzeşiyor. <br/><br/>Bank Asya’ya yükselme maçlarının mayıs sıcağında Antalya’da yapılması da başka bir yanlışlık. Senelerdir Antalya’da play-off oynatılma ısrarı sürüyor. Ve hem oyuncular hem taraftarlar sıcak ve rutubetten çok şikayetçi.   <b><br/><br/><br/>Galatasaray ve Gaziantepspor’dan büyük ayıp</b> <br/><br/>Galatasaray’da, basketbolda Cem Akdağ ile sözleşildiği halde Ergin Ataman ismi gündeme geldi. Takımı büyük bir özveriyle kümede tutan Cem Akdağ’ın emeğine, çabasına yapılan saygısızlık taraftarı isyan ettiriyor.Cem Akdağ’a yapılan kadar olmasa da Antep’te Bülent Uygun’a buna benzer bir saygısızlık yaptı ve hocayla anlaşmışken tek taraflı vazgeçti. Bülent Uygun anlaşmanın iptalini medyadan öğrendi.   <b><br/><br/><br/>Sürmenespor’un isyani dinmiyor</b> <br/><br/>2 hafta önce 3.Lig 4.Grup’ta Arsin-Gümüşhane maçının berabere biteceği ve kendilerinin küme düşürüleceğini maçtan önce öne süren ve haklı çıkan Sürmenespor yöneticileri, federasyonun “Maç incelendi, temiz.’’ kararına isyan etti ve olayı uluslararası mahkemelere (CAS) kadar taşıyacaklarını belirttiler.   <b><br/><br/><br/>Gün Doğumu’nda 35.000 kişi</b> <br/><br/>Madrid’de Şampiyonlar Ligi Kupası’nı kaldıran Inter’i 35.000 taraftarı Guiseppe Meazza’da bekledi ve kupa stada girdiğinde saatler sabahın 6’sını gösteriyordu. Güneş doğmuştu.   <b><br/><br/><br/>Kulüp televizyonculuğu zor iş</b> <br/><br/>Aylardır yayın yapmayan BJK Tv’nin yeni sezona yetişeceği fakat GS Tv gibi paralı üyelik sistemi ile yayın yapacağı söyleniyor. Yani kulüp televizyonculuğunda Fenerbahçe dışında uydudan, herkese açık ve ücretsiz şekilde yayın yapan kalmadı. Bu sezon yayına başlayan Bursaspor Tv ise internet üzerinden yayın yapıyor.   <b><br/><br/><br/>Kocaelispor başkanları hapiste</b> <br/><br/>Kocaelispor’un görevdeki başkanı Muammer Çelik ve Süper Lig’deki son sezonunda başkanlığını yapan Serhan Gürkan, zimmete para geçirmek suçlamasıyla tutuklandılar. Bursaspor şampiyon olurken yanıbaşındaki Kocaelispor ve Sakaryaspor, 2. Lig B Grubu’nda borç batağına saplanmış durumda. Kaldı ki Kocaelispor ekonomik olarak Bursa’dan aşağı kalır yanı olmayan bir şehir. Yaşananlar yanlış yönetimin bir camiayı ne hale getirebileceğinin en büyük ispatı. Kocaelispor taraftar grubu Hodrimeydan’ın da Serhan Gürkan’ın başkan seçildiği kongrelerdeki rolü düşünülürse bu içler acısı halde onların da payı olduğu görülecek. Yazık!<b><br/><br/>avehbisafak@yahoo.com</b></div>

Kaynak: [taraf.com.tr](http://www.taraf.com.tr:80/ahmet-vehbi-safak/makale-play-off-notlari.htm), [web.archive.org (arşiv bağlantısı)](http://web.archive.org/web/20100530083331/http://www.taraf.com.tr:80/ahmet-vehbi-safak/makale-play-off-notlari.htm)
# Ferdi Arslan Cinayeti Davası sonuçlandı

*Ahmet Vehbi Şafak 05.06.2010*

<div class="yazi"><p>On sekiz Beşiktaş taraftarının yargılandığı Ferdi Arslan Cinayeti Davası, üç sene sonunda karara bağlandı. On altı sanık, beraat ederken cinayeti işledikleri belirlenen Murat Akyıldız 12.5 yıl ve Alpay Ketenci 25 yıl aldı. 1 Eylül 2007’de işlenen cinayetin altında Beşiktaş Kapalısı’nda dönen rantın etkili olduğu iddia edilmişti. Bazı zanlıların Sinan Engin’le yakınlıkları, cinayetten sonra da zanlıları eski BJK Divan ve Haysiyet Kurulu Üyesi Ali Rıza Dizdar’ın savunması soru işaretler doğurmuştu. Ölen Ferdi Arslan’ın babası bu bağlantılardan dolayı cinayette Beşiktaş yönetimini ve yönetime yakın Çarşı grubunu suçlamıştı. Mahkeme sürecinde de bazı Beşiktaş taraftarları mahkeme günlerinde zanlılara desteğe gitmişti.</p>
<p>Tutuklanan Fenerbahçeliler</p>
<p>Trabzonspor maçı sonrası çıkan olaylarla alakalı gözaltına alınan çok sayıda Fenerbahçe taraftarından 7’si tutuklandı. Adli tatil sebebiyle eylüle kadar içerde kalma ihtimalleri varmış. Eğer böyle bir şey olursa Eskişehir’de oynanan Eskişehirspor-Ankaragücü maçı öncesi bir Ankaragüçlü’yü bıçakla ağır yaralayan Es-Es taraftarı kadar yatmış olacaklar. Malum o olayda bıçaklayan şahıs sadece 4 ay cezaevinde kalmıştı. Yani koltuk kırma, yakma ile bir kişiyi hedef gözeterek defalarca bıçaklamak aynı kapıya çıkmış olacak. Bu işte bir yanlışlık var.</p>
<p>Galatasaray’da derin devlet (Liseciler) işbaşında</p>
<p>Adnan Polat yönetiminin tüzükteki ayrımcılıkları kaldırmak adına yapmak istediği reformlar dinazorlara takıldı. Konuyla alakalı Sinancan Sözen, www.alisamiyen.net‘te olayın perde arkasını açıklayan yazısı: ‘’Bugün yaşanan tüzük kongresi çok çarpıcı olaylara sahne oldu. Hepinizin malumu, dün belli bir grubun kongreyi boykot etme tehditi ile tüzük taslağının üyelikle ilgili maddelerinde son dakika değişikliklerine gidilmişti.</p>
<p>Bu grubun itiraz ettiği bir değişiklik neydi? Galatasaray Kulübü’ne sorunsuz girme hakkını kullanmaya 5 sene boyunca tenezzül etmeyen (23 yaş sınırlaması meselesi) ve Fenerbahçeli olan (Seçiciler Kurulu meselesi) olan lise mezunu arkadaşların kulübe üye olmalarının engellenmesine karşı çıkıyorlardı.</p>
<p>Bu yukarıdaki iki sınırlamanın ortak özelliği nedir? Galatasaray’ı umursamayanların Galatasaray Spor Kulübü’ne üye olmalarının engellenmesi. Peki bu engellemeden rahatsız olunmasının sebebi nedir?</p>
<p>Basit. Galatasaray’ı umursamayalar, çok kolay bir şekilde “bindirilmiş kıta” haline getirilebilirler. Bu grup, Galatasaray üniversitesi mezunlarının üye giriş kontenjanı olmasına da karşı çıkıyordu. Galatasaray’da tek hizip, onların hizbi olmalıydı. Bu söz konusu grup, dün aldıkları tavizler karşısısında Galatasaray Spor Kulübü üyelerinin alternatif önergeler verdiklerini görünce kandırıldıklarını, Galatasaray başkanının kendilerine pusu kurduğunu iddia etmeye başladı. Üyelerin verdiği önergelerin demokratik olarak oylanıp geçeceğinden, kendi çağdışı önerilerini muhafaza etmek için çoğunluğu sağlayamayacaklarından endişe ettikleri için de kongreyi sabote etme yoluna gittiler. İşlerine geldiği zaman Medeni Kanun’a sarılanların, aynı kanunda geçen “Kulüp üyeleri arasında ayrımcılık yapılamaz” maddesine gelince takınacakları tutumu çok merak ediyorum.</p>
<p>Buna ek olarak, “Galatasaray geleneklerini” muhafaza ettiklerini iddia edenlerin, bugün kongrede Galatasaray geleneklerinde yeri olmayan “nümayis, kavga gürültü, küfür, kongreyi sabote etmek, kulübü mahkemeye vermekle tehdit etmek” gibi olaylara imza atmaları kayda değer bir ironidir. Umuyoruz ki 26 Haziran’da Galatasaray sırtındaki bu tüzük kamburundan kurtulacaktır.’’</p>
<p>Şişli’de Bursa Bayrağı</p>
<p>Şişli Belediye Başkanı Mustafa Sarıgül, Halaskargazi Caddesi’nin göbeğine dev bir Bursaspor bayrağı astırmış. Şişli’de kaç tane Bursaspor’lu yaşıyor bilmiyorum ama Mustafa Sarıgül reklam yapılabilecek herşeyi kullanma becerisine sahip bir başkan olarak yoluna devam ediyor.</p>
<p>Arsene Wenger</p>
<p>“...Çok dışavurumcu değilim. Hislerimi göstermekten hoşlanmam. Yaptığım işte duyguları kontrol etmenin ne kadar önemli olduğunu çok çabuk öğrendim. Maç sonrası yaptığınız bir konuşmada oyuncularınıza bir daha asla onaramayacağınız bir zarar verebilirsiniz. Hisleri kontrol etmekle ilgili gelişimimi Japonya’da tamamladım. Sabah karısını kaybetmiş bir adam işe gelip bütün gün bundan bahsetmeyebiliyor...” (Bir+Bir dergisinin Mayıs 2010 sayısında Alican Tayla’nın çevirdiği ve derlediği röportajlar var. Arsene Wenger ve Alex Ferguson’a beş sayfa ayrılmış. Ayrıca FourFourTwo‘nun son sayısı iki ayrı dünya kupası ilavesi veriyor. Meraklısının dikkatine.)</p></div>

Kaynak: [taraf.com.tr](http://www.taraf.com.tr:80/ahmet-vehbi-safak/makale-ferdi-arslan-cinayeti-davasi-sonuclandi.htm), [web.archive.org (arşiv bağlantısı)](http://web.archive.org/web/20101020173142/http://www.taraf.com.tr:80/ahmet-vehbi-safak/makale-ferdi-arslan-cinayeti-davasi-sonuclandi.htm)
# Liverpool taraftarı bayrak yaktı

*Ahmet Vehbi Şafak 10.06.2010*

<div class="yazi"><p>Berbat bir sezon geçiren Liverpool’da kulübün borç batağında oluşu ve bunun üstüne bir de Rafael Benitez’in kovulması bardağı taşırdı. Soluğu Anfield Road’da alan yüzlerce taraftar, Amerikalı sahiplerine kızarak bir ABD bayrağının üzerine ‘’Yankees &amp; Cowboys out’’ yazıp bayrağı ateşe verdi.</p>
<h4>Taraftara Yayın Müjdesi</h4>
<p>Bank Asya 1.Lig maçları önümüzdeki sezon TRT’den şifresiz verilecek. </p>
<p>Geçen sezonlarda Bank Asya maçlarını izlemek çok zordu. Kahveler az kişi talep ediyor diye açmak bile istemiyorlardı. TRT 1 kararı çok güzel oldu. </p>
<p>Taraftara bir müjde de Digitürk’ten geldi. Bu sene tüm maçlar canlı yayınlanacak. Üç büyükler dışındaki taraftarlar takımlarının maçlarını ayda sadece 12 liraya izleyebilecek. Galatasaray, Beşiktaş, Fenerbahçe taraftarı ise sadece kendi takımın maçları için 35’er lira vermek zorunda. 40 lira vererek dört büyüklerle şampiyonun maçları izlenebilecek. 45 liraya ise her takımın her maçı izlenebilecek.</p>
<h4>KFY’den İki Yeni Karar</h4>
<p>KFY (eski adıyla Kill For You, yeni adıyla Kalplerinde Fenerbahçe’yi Yaşatanlar) senelerdir bulunduğu Maraton Tribünü terkederek Migros Kale Arkası’na geçme kararı aldı. Bilindiği gibi geçen sene Genç Fenerbahçeliler, Migros’tan Maraton’a geçmişti. Migros stadın en sessiz yeri haline gelmişti. KFY ile oranın da canlanacağı varsayılabilir. </p>
<p>Telekom Kale Arkası’nda ise Unifeb, GrupCK gibi gruplar bulunuyor. Vamos Bien, Feder, Gruplacivert ise Genç Fenerbahçeliler ile birlikte Maraton üstte yer almaya devam edecekler.</p>
<h4>Ferdi Arslan Cinayeti</h4>
<p>Beşiktaş tribünlerinin iç çekişmesinde Eylül 2007’de katledilen Ferdi Arslan’ın davası geçtiğimiz günlerde sonuçlanmış ve iki zanlı mahkum edilmiş, 16 kişi beraat etmişti. </p>
<p>Sabah gazetesi, geçen Cumartesi manşetine çektiği haberle dikkatleri yine bu cinayete çekmeye çalıştı. Yeni iddialar cinayette bir Emniyet Müdürü’nün azmettirici boyutuyla, iki polisin de delil karartmayla rol aldığı yönünde. Ferdi’nin ailesiyle yaptığım görüşmelerde söylediklerinin gerçekliği de bu haberle ortaya çıkmış oldu. Onlar baştan beri bu işin Emniyet ve Beşiktaş Yönetimi ayağının eksik bırakıldığını söylüyorlardı. Bu cinayet dosyası genişletilerek tekrar açılmalı. </p>
<p>Tribün gruplarının isimlerinin hırçınlığından, şiddeti ima etmesinden şikayet ederek bunların değiştirilmesini talep edenler keşke futbolda şiddetle mücadele adına daha faydalı bir iş yapsalar bu komplike ve organize cinayete el atsalar.</p>
<h4>Gemideki Tatanga Montları</h4>
<p>Gazze’ye yardım götüren Mavi Marmara gemisinde yer alan avukat Cihad Gökdemir, fanatik bir Sakaryaspor taraftarı olarak Filistinli çocuklara vermek üzere yanına bir miktar da Tatangalar montu almış. Tabii ki elim saldırı sonucu montlar şimdi kimbilir nerede! </p>
<p>Bir başka Sakaryalı olan motosikletteki gururumuz Kenan Sofuoğlu da geçen haftaki yarış sonrası Filistin bayrağı ile tur atmak istemiş ama takımı izin vermemiş. Mütevazı ve yardımsever kişiliği ile örnek bir sporcu olan Kenan Sofuoğlu, memleketi Adapazarı’na döndüğünde ise gemide şehit olanlar için kılınan gıyabi cenaze namazına katılmış.</p>
<h4>Kocaeli-Sakarya Yasağa Devam</h4>
<p>Bilindiği gibi Kocaelispor’un küme düşmesiyle Kocaelispor ve Sakaryaspor bu sene 2.Lig B kategorisi’nde aynı grupta mücadele edecek. Emniyet şimdiden önlemini aldı ve iki takımın kendi aralarındaki maçlarına rakip taraftar yasağı koydu. Senelerdir her maçları olaylı geçen iki takımın taraftarları karara çok kızgın.</p>
<h4>Kombine Haberleri</h4>
<p>Galatasaray devre arası Seyrantepe’ye geçeceği için sadece sezonun ilk yarısını kapsayan kombineler çıkardı. Bunlar Ali Sami Yen’deki son kombineler olduğu için anı ve koleksiyon değeri olacağından taraftarlar büyük ilgi gösterdi. </p>
<p>Ultraslan’ın kale arkasından tekrar kapalıya dönme kararıyla kapalı kombineleri kısa sürede bitecek gibi. Eski Açık Kombinesi de öğrenciye sadece 250 lira.</p>
<p>Bursaspor’da ise Şampiyonlar Ligi maçlarının kombineye dahil edilmeyeceği şeklinde çıkan haberler taraftarı isyan ettirdi. Stat inşaatı devam ettiğinden kombine satışında acele etmeyen Bursa’da taraftarın bir isteği de stattaki görüşü kısıtlayan direklerin kaldırılması.</p>
<p>Trabzon’da ise kupaya ve Fenerbahçe’nin şampiyonluktan edilmesine rağmen kombinelere ilgi az. Kadınlara yüzde 50 indirim yapılan Trabzon’da Maraton Tribün Kombinesi 500 lira. Yani bir kadın 250 liraya stadın en güzel yerinden tüm sezon Trabzonspor’u izleyebilir. </p>
<p>Keşke kadın indirimi tüm kulüplerde olsa!</p>
<p>avehbisafak@yahoo.com</p></div>

Kaynak: [taraf.com.tr](http://www.taraf.com.tr:80/ahmet-vehbi-safak/makale-liverpool-taraftari-bayrak-yakti.htm), [web.archive.org (arşiv bağlantısı)](http://web.archive.org/web/20100612235711/http://www.taraf.com.tr:80/ahmet-vehbi-safak/makale-liverpool-taraftari-bayrak-yakti.htm)
# Küllerinden doğan takım 

*Ahmet Vehbi Şafak 09.11.2010*

<div class="yazi"><p>Sezona büyük maddi sıkıntılarla başlayan ve borçları nedeniyle altı puanı silinen Kocaelispor bu hafta grubun favori takımlarından Konya Şeker’i hem de Konya’da yenerek düşme potasından çıktı. Altı puanı silinmese şu an neredeyse zirve mücadelesinin içinde olacaktı. Sadece son birkaç ayda adı birçok skandalla gündeme gelen Kocaelispor, Vali ve Belediye Başkanı’nın girişimleriyle borçlarını planladı ve amatör kümeye düşmekten kurtuldu. İzmirli bir işadamının içi para dolu çantayla kulübü almak üzere İzmit’e gelmesi ve paraların sahte olduğunun anlaşılmasıyla Kocaelispor tesislerinde dövülmesi, Kocaelispor Başkanı Muammer Çelik’in borçlarından dolayı intihara yeltenmesi... Sezon başından beri bunlarla gündeme gelen Kocaelispor bundan sonra saha içi başarılarıyla adından söz ettirecek gibi.</p>
<p>Kocaelispor’a bir destek de Fenerbahçe tribünlerinden geldi. Eskişehir maçında maraton üstüne asılan pankartta “Kocaelisiz lig düşünülemez..Gfb” yazıyordu.</p>
<h4><br/>Minibüs alan taraftarlar</h4>
<p>İstanbul’da yaşayan Sakaryaspor’luların kurduğu Tatanga-ist oluşumu deplasmanlara daha rahat gitmek için aralarında para toplayarak ikinci el bir midibüs almış. Yönetim destekli taraftarlığın yaygın olduğu ülkemizde güzel ve ibret alınacak bir örnek.</p>
<h4><br/>Alen Quaresma’yı yazdı</h4>
<p>Beşiktaş tribün liderlerinden Alen Markaryan’ın Quaresma için yazdığı <i>Quaresma</i> kitabı Omnia Yayınları’ndan çıkmış. Kitap 90 sayfa ve 10 lira.</p>
<h4><br/>Ataköy Sinan Erdem gerçeği</h4>
<p>Basketbolun kalbi bu sezon Ataköy’de atıyor. Fenerbahçe ve Efes Pilsen’in Eurolig maçları dokuz bine yakın biletliye oynandı. Çarşamba akşamki Fenerbahçe-Siena maçında muhtemelen bu rakam 12-13 binleri bulacak. Modern bir salon ve bir de metrobüsle ulaşım avantajı olunca Abdi İpekçi’ye gelmeyen binlerce basketbolsever Ataköy’de salonda yerini almaya başladı. Türk Basketbolu adına çok sevindirici. Fenerbahçe-Siena maçında beş liraya bile bilet var. Çarşamba akşamı o salon salkım saçak olmalı. Barcelona zaferi 15 bin kişiyle taçlandırılmalı. </p>
<h4><br/>Yayınlanmayan maçlara yazık</h4>
<p>Bu sezon İngiltere Ligi dışında tüm üst düzey ligler açık kanalda. İtalya Ligi <i>TV8</i>’de, Fransa Ligi <i>Kanal A</i>’da, Almanya Ligi <i>TRT</i>’de, İspanya Ligi <i>NTVSPOR</i>’da. Futbolseverler için harika ama bazen kanallar haftasonu programlarına öncelik vererek maçı ikinci plana atabiliyorlar. Bu hafta Rennes-Lyon maçı bu şekilde kurban gitti. Fransa’da zirveyi direkt etkileyebilecek bu süper maçı izleyemedik.</p>
<h4><br/>Kayseri Erciyes’e ayıp olmuyor mu</h4>
<p>Kayseri Kadir Has Stadı’nda oynamasına izin verilmeyen Kayseri Erciyes, maçlarını stadın yanındaki yan sahada oynuyor. Bu yetmezmiş gibi dünkü Adanaspor maçları akşam 20:00’den gündüz 14:00’e alındı. BankAsya’da Erciyes-Adana gibi önemli bir maçın pazartesi öğlen ve yan sahada oynatılmasını anlamak zor. Umarız Kadir Has’ın kapıları Erciyes’e de açılır.</p>
<h4><br/>Spor spikerinin intiharı</h4>
<p>20 yaşından beri <i>TRT</i>’de çalışan eski spor spikerlerinden Doğan Yıldız (55) geçen çarşamba sabahı intihar etmiş. Spor medyasının başı sağ olsun.</p>
<h4><br/>Metrobüslere dikkat!</h4>
<p>Fenerbahçe-Beşiktaş ve Fenerbahçe-Galatasaray derbileri öncesi metrobüs ve istasyonlarına holiganlarca ciddi manada zarar verildi. Bu saldırganların bir kısmı kamera görüntüleriyle ceza almış olsa da cezaların caydırıcılıktan uzak olması bu görüntülerin tekrarlanabileceği endişesi doğuruyor. Şimdi Ataköy Sinan Erdem’e giden binlerce basketbolseverin de metrobüsü kullanmasıyla bu hattaki güvenlik ayrı bir önem kazanıyor. Maç günleri metrobüs duraklarına polis konmalı ve sağa sola zarar veren, vatandaşı taciz eden, küfür eden vandallar engellenmeli. Geçenlerde bir gece Ataköy’deki basket maçından Anadolu yakasına dönen bir grup taraftarla aynı otobüse denk geldim. Bağıra çağıra küfür ede ede metrobüsün içinde hoplayan zıplayan 15 genç. Tüm yolcuların endişesi yüzlerinden okunuyordu ama kimse korkudan bir şey diyemedi. Belediye ve Emniyet işbirliği ile bunun önüne geçilmeli. </p>
<p><b><br/>avehbisafak@yahoo.com</b><b><i></i></b></p></div>

Kaynak: [taraf.com.tr](http://www.taraf.com.tr:80/ahmet-vehbi-safak/makale-kullerinden-dogan-takim.htm), [web.archive.org (arşiv bağlantısı)](http://web.archive.org/web/20101110211838/http://www.taraf.com.tr:80/ahmet-vehbi-safak/makale-kullerinden-dogan-takim.htm)
# Göz-göz havaya girdi

*Ahmet Vehbi Şafak 23.11.2010*

<div class="yazi"><img align="left" alt="Göz-göz havaya girdi" border="0" src="http://www.taraf.com.tr/fotoraflar/makaleler/goz-goz-havaya-girdi_7351_orijinal.jpg" style="border-right-width:10px; border-color:#FFFFFF"/><p>Bank Asya’ya dönme planları yapan ve İzmir Alsancak Stadı’nda Hacettepe’yi ağırlayan Göztepe’de hem sahada hem tribünde şov vardı. Stadın tamamen dolduğu maçta balkon tribünün açılmamasından dolayı kapalı tribünde izdiham çıkmış. Stat kapılarının bazılarının açılmaması yüzünden de maç sonrası taraftar yarım saatte çıkamamış tribünden. Yönetimin bu konulara dikkat etmesi gerekiyor. Maç sonrası yaşanan taşkınlıklarsa hiç yakışmamış. Durumu dillendiren bir taraftara kulak verelim: <br/><br/>“Arma sevdalısı sayın arkadaşlarım... Bizler Göztepeliyiz değil mi? Maçtan sonra belediye otobüslerine, duraklara, yoldan geçen araçlara taşkınlık yapıp zarar vermeler sizce Göztepeli bir insana yakışır mı? Maçtan sonra Bornova yönüne gitmek için Tariş’in önündeki durakta bekliyordum. 63 numaralı otobüs geldi birden 50-60 kişi otobüse bedava binmek için kapıya yüklendi. Babasıyla beraber maça gelen 6-7 yaşındaki bir çocuk hüngür hüngür ağlıyordu. Ne bu terbiyesizlik Allah aşkına ya!”<br/><br/><br/></p>
<h4>Gakkoşların başı sağ olsun</h4>
<p>Elazığspor taraftarının ve şehrin sembol figürlerinden Nazmi Bingöl, nam-ı diğer ‘Yolyemez Nazmi’ vefat etmiş. Mide kanseri teşhisiyle bir süredir Fırat Üniversitesi Hastanesi’nde tedavi gören Nazmi Bingöl hastalığına yenik düşmüş.   <br/>  <b><br/></b></p>
<h4>Salonlarda polis daha etkin olmalı</h4>
<p>Beşiktaş-Fenerbahçe basketbol maçında daha önceki birçok basketbol derbisinde olduğu gibi yine çirkin manzaralar yaşandı. Koro halinde küfrün eksik olmadığı derbide sahaya yakın oturan Beşiktaşlı taraftarlar Fenerbahçeli oyunculara tükürdü. Türkiye’de Banvit, Efes gibi birkaç camia dışında salon kültürüne uygun taraftara sahip takım çok az. Özellikle üç büyüklerde durum çok vahim.<br/><br/><br/></p>
<h4>Mağaza ve televizyonda kriz</h4>
<p>Daha önce bazı şubeleri maddi zarardan dolayı kapatılan Kartal Yuvası mağazalar zincirinde son kayıp Bağdat Caddesi şubesi oldu. 1 milyon lira (eski parayla 1 trilyon) zarar eden  şube, bulunduğu mevki itibariyle Kartal Yuvası’nın prestij mağazalarındandı. Bu sezon tekrar yayına başlayacağı söylenen <i>BJKTV</i>’de de bir gelişme olmaması, Beşiktaş taraftarını kızdırıyor. Transferde harcanan paraların çok cüzi bir kısmıyla yayına başlama imkânı olan televizyonun ne zaman yayına gireceğini kimse bilmiyor.<br/><br/><br/></p>
<h4>Yeni Burhan Felek çok güzel</h4>
<p>Burhan Felek’te yeni salonda ilk voleybol derbisi pazar günü oynandı. Bilindiği gibi basketboldaki yasak voleybolda yok ve üç büyüklerin kendi aralarındaki maçlarda salona rakip taraftar da alınıyor. Galatasaray taraftarı ilgi göstermezken, Fenerbahçeliler tribünleri doldurdu. Sonuç zaten malumdu... Yeni salondan herkes memnun!<br/><br/>avehbisafak@yahoo.com</p></div>

Kaynak: [taraf.com.tr](http://www.taraf.com.tr:80/ahmet-vehbi-safak/makale-goz-goz-havaya-girdi.htm), [web.archive.org (arşiv bağlantısı)](http://web.archive.org/web/20101125132406/http://www.taraf.com.tr:80/ahmet-vehbi-safak/makale-goz-goz-havaya-girdi.htm)
# Amigoların dünyası

*Ahmet Vehbi Şafak 30.11.2010*

<div class="yazi"><p>Geçen hafta amigolar ve holiganlar için oldukça hareketli geçti. Önce Leeds cinayetinde yargılanan ve cezası iki ay önce kesinleşen Ali Sami Yen kapalı tribün liderlerinden Süleyman Gökhan Güven polis tarafından saklandığı evde yakalandı ve tutuklandı. Kasap Gökhan adıyla bilinen zanlı iki aydır polisten kaçıyordu. Dört sene hapiste kalacak.</p>
<p>Bir diğer olayda da Beşiktaş’ın tribün liderlerinden Harun Dulkara Alen Markaryan’ı vurdu. Velhasıl üç büyükler tribünlerinde değişen bir şey yok. Silahlı vurgunlar, hapse girenler. Taraftarlar bu insanlara saygı-sevgi duydukça, yönetimler de bu amigolara maddi-manevi destek verdikçe bu tablolar değişmeyecek gibi.</p>
<p><b><br/>Ezeli rakipler, aynı dertler</b></p>
<p>Ezeli rakip olan komşu şehirler Sakarya ve Kocaeli şu an 2. Lig’de aynı grupta. Bir zamanlar fırtınalar estiren iki ekip de şu sıralar zor günler geçiriyor. Kocaeli amatör kümeye düşmekten valinin gayretleriyle kurtulurken önceki günkü kongre de takıma talip çıkmayınca yönetim krizi çözülemedi. Onca sıkıntıya rağmen saha içinde başarılı sonuçlara imza atan Kocaelispor’da belirsizlik sürüyor. Sakaryaspor’da ise <i>Yenihaber</i> gazetesinin yönetimle alakalı yayımladığı belgelerin sıkıntısı var. Başkan Rauf Batuboylu’nun eniştesine ve oğluna kulüpten maaş bağladığının ortaya çıkması kulübü karıştırdı. Önceki gün evinde 1461 Trabzonspor’u yenerek dördüncü sıraya yükselen Sakaryaspor’da taraftarın buna rağmen “yönetim istifa” tezahüratı yapması dikkat çekti. </p>
<p><b><br/>Kulüplere değil taraftara...</b></p>
<p>Konyaspor yönetimi Kayseri maçında kendi taraftarının çıkardığı olaylar yüzünden 32 bin lira cezaya çarptırılmıştı. İnönü Stadı’ndaki Beşiktaş maçında da 55 koltuğu kıran taraftar yönetimin tepkisine yol açtı: “Tek düşünceleri bedava bilet almak olan, bunu gerçekleştiremeyince Konyasporumuzun ve yönetim kurulumuzun yıpratılması adına bu tür yollara başvuran taraftar grubunun yaptıklarıyla sadece Konyasporumuza değil, Konya şehrimizin imajına da zarar verdiği ve vermeye de devam ettiği görülmektedir.”</p>
<p>Yönetim çok haklı. Cezalar kulüp yönetimleri yerine taraftara verilmedikçe bu tür olayların bitme ihtimali yok. Kamera görüntüleriyle olay çıkaran, koltuk kıranlar en ağır şekilde cezalandırılmalı. </p>
<p><b><br/>Batuhan işte canım!</b></p>
<p>Eskişehir <i>Sonhaber </i>gazetesi yazarı Hakkı Kutlu 26 kasım günü Batuhan Karadeniz’den yola çıkarak hem futbolculara hem de yönetime hesap soran çok cesur bir yazıya imza attı. <br/><br/><i>“Batuhan Karadeniz’in yaptıkları ‘Çocuk işte canım’ diye geçiştirilemez... <br/><br/></i><i>Birçok tanıdığım bir süredir bana aynı konudaki şikâyetlerini iletiyor.<br/><br/></i><i>İki şikâyet çok büyük...<br/><br/></i><i>Batuhan öyle otomobil kullanıyor ki, Eskişehir’de otomobil kullananların ya da yayaların can güvenliği tehlikede... <br/><br/></i><i>İkincisi, Batuhan’ı kim şımartmış bilinmez; ne zaman içkili bir ortamda sarhoş olsa ortamdakilerin kim olduğuna bakmadan diğer masalardakilerle sorun yaşıyormuş. Artık nedense! <br/><br/></i><i>Birinci şikâyet konusunda bir süreliğine rahatız artık. Çünkü Batuhan Karadeniz’in ehliyeti alınmış, altı ay boyunca Batuhan otomobil kullanamayacak... <br/><br/></i><i>Öğle değil mi, Eskişehir Emniyet Müdürlüğü... <br/><br/></i><i>Kullanamayacak değil mi?<br/><br/></i><i>Gelelim ikinci şikâyet konusuna... <br/><br/></i><i>Birçok güvenilir tanıdığım aynı konuda şikâyetçi oluyor...<br/><br/></i><i>Batuhan bütün şikâyetlere rağmen aynı tavrını sürdürüyor...<br/><br/></i><i>Yalnızca Batuhan mı? <br/><br/></i><i>Çapkınlık yapmaya biraz eğilimli hangi futbolcu bu şehre gelse durum aynı... <br/><br/></i><i>Örneğin anımsarsınız, Youla’nın yaşadıklarında ve giderken söylediklerinde bu işin artık çığırından çıktığı görülmüştü. <br/><br/></i><i>Sanki birileri bu futbolculara, ‘Bu şehirde yaşayan herkes ahlakı düşük seviyede insanlardır. Sokakta, eğlence mekânlarında, otel asansörlerinde, restoranlarda, sinemalarda kimi görürseniz hangi kadını görürseniz asılabilirsiniz. Ben öyle yapıyorum, size kim bir şey söyleyebilir ki! İstediğiniz yerde olay çıkarabilirsiniz’ diyor...<br/><br/></i><i>(...)<br/><br/></i><i>Uyarıyorum... <br/><br/></i><i>Sonra kalkar birileri Teknik Direktör Bülent Uygun’un ‘Taraftar Batuhan’dan hesap sorsun’ sözünü ciddiye alır... <br/><br/></i><i>İş, Allah göstermesin başka bir yere gider...”<br/><br/></i><b>avehbisafak@yahoo.com</b><b><i></i></b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20101130223233/http://taraf.com.tr/ahmet-vehbi-safak/makale-amigolarin-dunyasi.htm)
# Tribün terörü tam gaz

*Ahmet Vehbi Şafak 07.12.2010*

<div class="yazi"><p>Bursa-Beşiktaş arasındaki deplasman yasağının kalkmasıyla birlikte tribün âlemine yakın insanlar pazar günkü maçta kan akacağının çok net farkındaydı. Tahmin edildiği gibi de aktı. Bursa taraftarı döner bıçakları ve kesici/delici aletlerle yola çıktı. Gebze’de Beşiktaşlılar Derneği’ne saldırdılar. Yolda Balıkesir’den İstanbul’a gelen Beşiktaş taraftarlarına saldırdılar. İnönü Stadı’nın orada ise bu kez Beşiktaşlılar Bursalılara saldırdı. Sonuç; biri ciddi dört yaralı. Akşam olayla ilgili tüm videoları izledikten sonra çıkan tablo şu ki gerçekten de ucuz atlatmışız. Ölü olmaması adeta bir mucize!</p>
<p>Olayların yaşanmasının nedenleri:<br/><br/><b>1. Gebze’de Beşiktaş derneğine saldıran Bursa taraftarları maç saatine dek Gebze Emniyeti’nde tutulabilirdi.<br/><br/></b><b>2. Otobanda yapılan aramalarda içinden kesici delici alet çıkan otobüsler şehre salınmayabilirdi.<br/><br/></b><b>3. İnönü Stadı önünde bekleyen ve içeri girmeyen, kavga için Bursa taraftarını gözleyen Beşiktaş taraftarları polis zoruyla stada sokulmalıydı. Bursa taraftarı geldiğinde stat civarı daha temiz daha sakin olmalıydı.</b> </p>
<p>İlginç bir nokta; her iki tribün amigolarının da son günlerde kriminal olaylara karışmış olması. Önce Beşiktaş’ta Harun Dulkara’nın Alen Markaryan’ı bacaklarından vurması, ardından Bursa Teksas Grubu’ndan Mehmet Güzelsöz’ün (Kolsuz Mehmet) Bursa’da bir çete operasyonunda yakalanması. Güzelsöz 2002’de de yine organize suç iddiasıyla tutuklanmış ve bir süre hapis yatmıştı. İşte tribünlerimizi yöneten insanlar ve karıştıkları olaylar. Balık baştan kokar. Yaşananlarda şaşırtıcı hiçbir şey yok. Sporda şiddet yasası derhal çıkarılmalı ve İngiliz tribünleri Margaret Thatcher’ın masaya yumruğunu vurmasıyla nasıl muma döndüyse bizimkiler de bu yeni yasa çerçevesinde muma çevrilmeli. </p>
<p><b><br/>Vefa</b></p>
<p><i><br/>Bir+Bir</i> dergisinin kasım-aralık sayısında Vefa’ya sekiz sayfa ayrılmış. Burcu Göknar’ın Vefa için hazırladığı kitaba da geniş yer verilen dosyada, tribünlerin efsane ekürisi Nejdet Örs ve Melkon Taşçıoğlu da var. 10 senedir amatör kümede mücadele eden Vefa’da işler hiç iyi gitmese de takımı terk etmeyen bir avuç taraftar profesyonel liglere dönme hayalleri kuruyor.</p>
<p><b><br/>Kısa notlar</b></p>
<p>Gakkoşlar Bankasya’ya yürüyor. Türkiye Ligleri’nin tek namağlup takımı olan Elazığspor bu hafta da Sakaryaspor’u yenerek zirvede Konya Şeker’le baş başa kaldı. Her iki takımın altlarındaki ekiplerle arasındaki puan farkı 10.</p>
<p>Barcelona-Real Madrid maçına Türkiye’de bahis oynayanlardan tam 469 kişi direk skoru bilmiş. 5-0’a para yatıran bu kişiler yüklü kazanç elde etmiş.<br/><br/><b>avehbisafak@yahoo.com</b><b><i></i></b></p></div>

Kaynak: [taraf.com.tr](http://www.taraf.com.tr:80/ahmet-vehbi-safak/makale-tribun-teroru-tam-gaz.htm), [web.archive.org (arşiv bağlantısı)](http://web.archive.org/web/20101208181610/http://www.taraf.com.tr:80/ahmet-vehbi-safak/makale-tribun-teroru-tam-gaz.htm)
# Tribün tarihimizden trajik bir sayfa

*Ahmet Vehbi Şafak 14.12.2010*

<div class="yazi"><p>1991 aralığında bir Galatasaray-Beşiktaş maçı sonrası tribün terörüne kurban verdiğimiz <b>Oktay Akdemir’in anısına</b>..<br/><br/>***</p>
<p>“Bir cinayeti bütün ayrıntılarıyla izledikten sonra yaşamınız eskisi gibi kalamaz. Hele bu cinayet bir futbol karşılaşmasının sonrasında gerçekleşmişse, siz farkına varmasanız da, futbol tutkunuz bu başkalaşmadan payını fazlasıyla alır. Birkaç adım ötenizde, birkaç dakikada olup biten dehşetengiz bir şiddet gösterisi, insanlığınızdan utandırır. Duyduğunuz çaresizlik tüm kâinatı sarsacak denli uçsuzdur.”</p>
<p>“Bir anda binlerce insan doluştu Mecidiyeköy caddelerine. Önce Beşiktaş taraftarı çıktı dışarıya. Kalabalığın arasına karışarak buluşma noktasına gittim. Epey sonra Galatasaray taraftarları göründü. Süreyya erken davrananların arasında, çabucak geldi sözleştiğimiz yere.</p>
<p>Geldiğimiz gibi, yürüyerek dönmeye karar verdik. Biraz arkamızda yaklaşık elli kişilik bir grup, ellerinde sopalar ve demir çubuklarla küfürler ederek ilerliyordu. Grubun liderliğini uzun boylu, sarışın ve yüzünü atkıyla örtmüş bir genç yapıyordu. </p>
<p>Elinde kalas gibi kalın bir sopa vardı. Arkamızdan geldiklerini bilerek, ama hızlanmadan, dikkatle yürüyüşümüzü sürdürdük. Şişli yolu üzerindeki bir durakta, demirlere yaslanmış sessizce duran genç bir adama şöyle bir gözümüz takılmıştı ama hemen arkamızdan gelen ve artık yoldan geçen araçları taciz etmeye başlayan gurup ona vahşi hayvanlar gibi saldırdı. Sopalar çoktan yere serilmiş adamın üzerine inip kalkıyordu.
                                    	<br/><br/>
<a class="lnk2" href="/web/20110416092956/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ahmet-vehbi-safak/makale-tribun-tarihimizden-trajik-bir-sayfa.htm), [web.archive.org (arşiv bağlantısı)](http://web.archive.org/web/20110416092956/http://www.taraf.com.tr:80/ahmet-vehbi-safak/makale-tribun-tarihimizden-trajik-bir-sayfa.htm)
# Üç büyük maç

*Ahmet Vehbi Şafak 21.12.2010*

<div class="yazi"><img align="left" alt="Üç büyük maç" border="0" src="http://www.taraf.com.tr/fotoraflar/makaleler/uc-buyuk-mac_213_orijinal.jpg" style="border-right-width:10px; border-color:#FFFFFF"/><p>Bu hafta Bank Asya 1. Lig’de zirveyi ilgilendiren iki maç vardı. Pazar günü gündüz maçında <b>Orduspor</b>, <b>Denizlispor</b>’u ağırlarken akşam da <b>Çaykur Rizespor</b>, <b>Samsunspor</b>’u konuk etti. Her iki mücadele de <i>TRT</i>’den naklen verilmesine rağmen tribünler doluydu. Genelde büyük ilçelerle, bağlı bulundukları iller arasında rekabet olur ve birbirlerini desteklemezler fakat pazar günü Fatsa’dan 10 otobüs dolusu taraftarın Orduspor’a destek için gelmesi statta büyük sevinç yarattı. Akşamki maçta ise Rize’nin yenilgisiyle deliye dönen Rize taraftarları, Samsun takım otobüsü de dâhil olmak üzere Samsun’dan gelen birçok aracı taşladı. Tam 70 Rize taraftarı gözaltına alındı.</p>
<p>Bir diğer büyük maç da 2.Lig Beyaz Grup’ta ilk iki sırayı paylaşan takımlar arasındaydı. Mayıs 2009’dan beri ilk defa liderlik koltuğuna oturmak isteyen <b>Göztepe</b>’nin <b>Bandırmaspor</b>’yı yenmesi gerekiyordu. Sezonun ilk yarısını lider kapamak için ise Bandırma’ya beraberlik yetecekti. Yoğun yağışa rağmen iki bin Bandırma ve 20 bin Göztepe taraftarı İzmir Atatürk Stadı’nda yerini aldı. Tüm gollerin son 20 dakikada geldiği ve Göztepe’nin 3-1 kazandığı maçtan sonra futbolcular taraftarlarla karşılıklı tezahürat yaparak liderliği kutladı. Bu maç Bucaspor-Galatasaray maçından sonra bu sezon İzmir’de en kalabalık ikinci maç olarak da kaydedildi.
                                    	<br/><br/>
<a class="lnk2" href="/web/20130521055859/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/ahmet-vehbi-safak/makale-uc-buyuk-mac.htm), [web.archive.org (arşiv bağlantısı)](http://web.archive.org/web/20130521055859/http://www.taraf.com.tr/ahmet-vehbi-safak/makale-uc-buyuk-mac.htm)
# Amigo muyuz...

*Ahmet Vehbi Şafak 28.12.2010*

<div class="yazi"><img align="left" alt="Amigo muyuz..." border="0" src="http://www.taraf.com.tr/fotoraflar/makaleler/amigo-muyuz_3369_orijinal.jpg" style="border-right-width:10px; border-color:#FFFFFF"/><p>GS-FB U17 maçı olaylarıyla alakalı dün akşam <i>Sabah</i> gazetesi web sitesi spor sayfasında çıkan haber-yorum adeta Adnan Polat’a “Bırak dostluğu” çağrısı gibiydi: “Bir kere bu olaylar tüm Galatasaray camiasına mal edilemez ancak taraftarın Adnan Polat - Aziz Yıldırım’ın kanka durumlarından dolayı bir rahatsızlığı olduğu kesin. Bu olaylar, bu rahatsızlığın bir tezahürü olabilir mi diye insan düşünmeden edemiyor.” Biz de bu yorumu düşünmeden geçemiyoruz: <b>Amigo muyuz, yoksa gazeteci mi?</b></p>
<h4><br/>Haklı isyan</h4>
<p>Kıbrıs Rum Kesimi’nde saldırıya uğrayan Karşıyaka’nın maçının ileri bir tarih yerine sadece bir gün ertelenmesi İzmir cephesinde isyana yol açtı ve çok güzel bir karar alarak genç takımla çıktılar Beşiktaş maçına. Futbolda da zaman zaman bazı kulüpler federasyona kızıp “PAF takımıyla çıkarız” dedikleri olmuştu ama hiçbir kulüp bunu uygulamamıştı.
                                    	<br/><br/>
<a class="lnk2" href="/web/20130521061520/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/ahmet-vehbi-safak/makale-amigo-muyuz.htm), [web.archive.org (arşiv bağlantısı)](http://web.archive.org/web/20130521061520/http://www.taraf.com.tr/ahmet-vehbi-safak/makale-amigo-muyuz.htm)
# Oyuncu karşılama ilkelliği

*Ahmet Vehbi Şafak 04.01.2011*

<div class="yazi"><img align="left" alt="Oyuncu karşılama ilkelliği" border="0" src="http://www.taraf.com.tr/fotoraflar/makaleler/oyuncu-karsilama-ilkelligi_2970_orijinal.jpg" style="border-right-width:10px; border-color:#FFFFFF"/><p>Yabancı futbolcu transferlerini parlatmak için havaalanına otobüs kaldıran, amigolara talimat vererek yüzlerce kişiyi havaalanına yığan üç büyükler yönetimleri yüzünden dünyaya rezil olmaya devam ediyoruz. Gelen oyuncuların da durumdan çok memnun oldukları söylenemez. İtiş kakış arbede. Allen Iverson geldiğinde yabancı bir gazetede kargaşanın içinde şaşkın gözlerle etrafa bakan Iverson’un için “Iverson Rehin Gibi” şeklinde alaylı bir haber bile çıkmıştı. Pazar günü de Beşiktaş’ın yeni yabancıları için havaalanında izdiham çıkmış cam çerçeve inmiş, uçağına yetişmeye çalışan birçok yolcu zor anlar yaşamış. Havaalanı yönetiminin ve polisin bu konuda daha tavizsiz olması gerekiyor.</p>
<h4><br/>Sakaryaspor’da bir garip kongre</h4>
<p>Borç batağındaki Sakaryaspor’da kongre süreci tuhaf olaylara sahne oldu. Kulübün yüksek borcuna rağmen mevcut yönetim dışında iki aday daha çıktı. Yüksek Divan Kurulu devreye girerek tüm adaylara “Adaylıktan çekilin, kulüp kayyuma kalsın, en hayırlısı bu” şeklinde ricada bulundu.
                                    	<br/><br/>
<a class="lnk2" href="/web/20130521063543/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/ahmet-vehbi-safak/makale-oyuncu-karsilama-ilkelligi.htm), [web.archive.org (arşiv bağlantısı)](http://web.archive.org/web/20130521063543/http://www.taraf.com.tr/ahmet-vehbi-safak/makale-oyuncu-karsilama-ilkelligi.htm)
# Futbol virüsüne karşı karantina

*Ahmet Vehbi Şafak 11.01.2011*

<div class="yazi"><img align="left" alt="Futbol virüsüne karşı karantina" border="0" src="http://www.taraf.com.tr/fotoraflar/makaleler/futbol-virusune-karsi-karantina_807_orijinal.jpg" style="border-right-width:10px; border-color:#FFFFFF"/><p>Trabzon’da ve İstanbul’da basılan, ona yakın şehirde günlük olarak bayilerde yerini alan <b><i>Günebakış</i></b> gazetesi yazarlarından <b>Yahya Düzenli</b>’nin 5 ocak tarihli yazısının başlığı <b>“Trabzon, Futbol Virüsü’ne karşı karantinaya alınmalı”</b> idi.</p>
<p>Düzenli’nin bu cesur yazısından bir kısmı paylaşıyoruz.</p>
<p>“Şehrin ifsadında hakîm bir rol üstlenen futbolun, tedavisi mümkün olmayan hastalığa dönüştüğü bir tarafa, bu kez ayrı bir koridor açılıyor ve futbol kutsallaştırılıyor. İbadet mekânlarına kadar sirayet edebiliyor. Garip bir Trabzonspor tutkusu camilerdeki vaazlara kadar yansıyor. </p>
<p>Cumhurbaşkanı, başbakan, bürokrat, işadamı vs. Trabzon’a geldiklerinde bir ‘kutsal mekân’ olarak ilk futbol kulübünü ziyaret ediyorlar. Oradan aldıkları ‘feyz’le şehir gezisine başlıyorlar, işlerine devam ediyorlar. Tabii stadyum da modern zaman şehirlerinin tamamında olduğu gibi Trabzon’da da şehrin kutsal bir mekânı.</p>
<p>Bu konuda en son ifsad Trabzonlu bir imamın camideki vaazında Trabzonspor’a destek istemesidir. İşin daha da abes tarafı; spordan sorumlu Trabzonlu bakanın imama desteğidir. Herhalde ‘spordan sorumlu’ olduğu için imama destek veriyor olsa gerek (!) Bizce Trabzon adına esef verici bir patolojik destektir.
                                    	<br/><br/>
<a class="lnk2" href="/web/20130521055827/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/ahmet-vehbi-safak/makale-futbol-virusune-karsi-karantina.htm), [web.archive.org (arşiv bağlantısı)](http://web.archive.org/web/20130521055827/http://www.taraf.com.tr/ahmet-vehbi-safak/makale-futbol-virusune-karsi-karantina.htm)
# Türk Telekom Arena açılış notları

*Ahmet Vehbi Şafak 19.01.2011*

<div class="yazi"><img align="left" alt="Türk Telekom Arena açılış notları" border="0" src="http://www.taraf.com.tr/fotoraflar/makaleler/turk-telekom-arena-acilis-notlari_3306_orijinal.jpg" style="border-right-width:10px; border-color:#FFFFFF"/><p><b>Galatasaray yönetiminin 18 bin kombine dışında kalan 30 bin bileti kongre üyelerine ve kurum-şirket çalışanlarına vermesi son zamanların en fahiş karaborsasına yol açtı.</b> Kombine almayan ama bu maça gitmek isteyen birçok insan sıkıntı yaşadı. Hâlbuki en az 10 bin bilet satışa sunulmalıydı. Kongre üyelerine bedava davetiye vermekten ziyade bilette satış önceliği tanınabilirdi. Bu takdirde zaten en az yarısı bilet almaktan vazgeçebilirdi ve artan biletler halka açık satışa sunulabilirdi. Maçtan önceki gün ve maç günü Ali Sami Yen’in önünü mesken tutan karaborsacılar yüksek fiyattan davetiye satışına tam gaz devam etti.</p>
<p>Maç öncesi konser-lazer şov vs. olduğundan birçok insan stada maçtan önceki saatlerde geldi. Kalabalığın üç saate yayılması gelişteki izdihamı önledi. Fakat <b>çıkış tam bir kaostu. Bunu önlemek için maç sonraları acelesi olmayan taraftarı izdihamdan uzak tutmak için statta biraz daha oyalandıracak şeyler lazım.</b> Yeme içme mekânları güzel fakat çok pahalı. Buna bir çözüm bulunmazsa Telekom Arena’da maç çıkışları izdiham kaçınılmaz görünüyor.</p>
<h4><br/>Pahalı bilet, boş tribünler</h4>
<p>Kupa maçları neredeyse bomboş tribünler önünde oynanmaya devam ediyor.
                                    	<br/><br/>
<a class="lnk2" href="/web/20110122141829/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr:80/ahmet-vehbi-safak/makale-turk-telekom-arena-acilis-notlari.htm), [web.archive.org (arşiv bağlantısı)](http://web.archive.org/web/20110122141829/http://www.taraf.com.tr:80/ahmet-vehbi-safak/makale-turk-telekom-arena-acilis-notlari.htm)
# Tribünde siyaset

*Ahmet Vehbi Şafak 25.01.2011*

<div class="yazi"><p>Galatasaray-Ajax maçı öncesi yaşananlar İstiklal Caddesi’nde bir taraftar yürüyüşüyle protesto edildi. Üç büyükler taraftarının ağırlıkta olduğu yürüyüş beklenenden kalabalık geçti. Taraftarlar İstiklal Caddesi’nde birçok siyasi eylemde olmayan kalabalığa ulaştı. Bilindiği gibi üç büyükler tribünlerinde ufak çapta da olsa sol eğilimli gruplar var. <b>Galatasaray’da Tekyumruk</b>, <b>Fenerbahçe’de Vamos Bien ve Fenerbahche</b>, <b>Beşiktaş’ta Halkın Takımı</b>. Taraftarların siyasi bir yürüyüş düzenleyip bu denli kalabalığa ulaşabilmeleri gözleri bu grupların üzerine çevirdi. Keşke Leeds cinayeti, Ferdi Arslan cinayeti gibi tribün tarihimizin utanç sayfası olan olaylar sonrası da bu çapta kitlesel ve etkili şeyler yapılabilseydi... </p>
<p>İstiklal’deki yürüyüşün kitlesel geçmesi gözleri Galatasaray-Sivas maçına çevirmişti fakat herhangi bir protesto olmadı. Kimisi bunu <b>UltrAslan</b>’ın tribünde muhalifler üzerinde kurduğu baskıya bağlarken kimileri de Tekyumruk grubunun televizyonlarda olayı siyasileştiren açıklamaları yüzünden tribünde umduğu desteği bulamamasına bağladı.</p>
<h4><br/>Holiganizme karşı Altay ve Erciyes örnekleri</h4>
<p><b><br/>Erciyesspor</b> taraftar gruplarından <b>Grup 38</b> deplasman maçlarında taraftar otobüslerinde yolda ve mola yerlerinde çıkan olayları önlemek maksadıyla otobüs başına birer polis talebinde bulundu.</p>
<p>Deplasman otobüslerinde ve mola yerlerinde yaşanan hırsızlık-yaralama-cinayet gibi olaylar düşünüldüğünde hiç de yabana atılacak bir öneri değil.<br/><br/><b>Altay 1914 Taraftar Derneği</b> de Altay’ın içerde oynayacağı maçlarda stat girişinde alkol kontrolü yapılmasını ve belli bir promilin üstündekilerin Altay maçlarına alınmamasını, olay çıkaranlara da yönetim tarafından sahip çıkılmamasını talep etti.</p>
<p>Her iki tribün grubunun davranışı da holiganizmle, suçla mücadele adına güzel örnekler.</p>
<h4><br/>1907 ÜNİFEB dönüyor</h4>
<p>Geçen sezon Kadıköy’de oynanan Fenerbahçe-Kayserispor maçında kale arkasında çıkan olaylarda birçok üyesi ceza alan ve cezaların haksızlığına isyan ederek tribünü bırakan <b>1907 ÜNİFEB</b> perşembe akşam Euroleague’de oynanacak Fenerbahçe-Valencia maçıyla tribünlere dönüyor. GFB, Çarşı, UltrAslan gibi adları senelerdir yaralamadan cinayete, karaborsadan organize suça birçok olayla anılan grupların yanında kimseye zararı olmayan UNİFEB gibi grupların küstürülmemesi gerekir. </p>
<h4><br/>Avrupa’da vize sorunu</h4>
<p>Türk taraftarların yurtdışı deplasman yapmasındaki en büyük engellerden birinin vize olduğu bir kez daha ortaya çıktı. Geçen haftaki Olympiakos-Fenerbahçe basket maçına hiçbir tur şirketinin organizasyon yapmaması sonucu Fenerbahçe taraftarı salondaki yerini alamadı. GFB uçak kaldırmak istemiş fakat vize sıkıntısından dolayı başvuru 60 kişide kalınca onlar da vazgeçmişler. </p>
<p>Bu seneki en büyük yurtdışı çıkartmasını Beşiktaş yapacak gibi görünüyor. Birçok tur şirketi organizasyon düzenlediği ve vize çok kolay alınabildiği için şubat ayındaki Kiev deplasmanında Beşiktaş taraftarı oldukça kalabalık olacak.</p>
<h4><br/>Yine bilet fiyatları </h4>
<p>Geçen hafta Antalyaspor Yönetimi’nin yüksek fiyatlı bilet politikasını eleştirmiştik. Fenerbahçe maçı umarız Antalyaspor Yönetimi’ne bir ders olmuştur. Satılan bilet sayısı dört bini bile bulmamış. Galatasaray Yönetimi ise Sivas maçında uygun fiyat politikasıyla 20 binden fazla bilet sattı ve kombinelerle birlikte neredeyse 45 bine oynadı.</p>
<h4><br/>Orduspor geliyor</h4>
<p>Seneler sonra Süper Lig’e bu denli yaklaşan Orduspor’da taraftar havaya girmiş. Önceki gün Erciyes maçında konfeti ve koreografi şovu yapan taraftarlar alınan galibiyetle 1. Lig havasına girmişler. Orduspor şu an Rizespor’un bir puan ardından ikinci sırada bulunuyor.<br/><br/><b>avehbisafak@yahoo.com<i></i></b></p>
</div>

Kaynak: [taraf.com.tr](http://www.taraf.com.tr/ahmet-vehbi-safak/makale-tribunde-siyaset.htm), [web.archive.org (arşiv bağlantısı)](http://web.archive.org/web/20131107153757/http://www.taraf.com.tr/ahmet-vehbi-safak/makale-tribunde-siyaset.htm)
# Holiganizmin son hedefi 

*Ahmet Vehbi Şafak 01.02.2011*

<div class="yazi"><p>Ankaragücü-Manisa maçında sahaya atlayan <b>Gecekondu tribününe mensup bir üniversite öğrencisi Ümit Özat’a saldırdı. Ümit Özat’ın da karşılık verdiği olay sonradan karakolluk oldu</b>. Gecekondu grubu ile kulüp yönetimi arasındaki sorunlar bir süredir devam ediyordu. <b>Ümit Özat’ın öğretmenlik yapan kız kardeşini bile tehdit edecek kadar gözü dönmüş olan holiganlara karşı yönetim Ümit Özat’a sahip çıkan bir açıklama yaptı.</b> Bu olaylarda taraftarı kızdırmamaya çalışarak bu tür saldırıları üstünkörü geçiştiren tavırları düşündüğümüzde sarı-lacivertli yönetiminin bu tavrı takdiri hak ediyor. Ne yazık ki önceki akşam bir televizyon kanalında <b>Sinan Engin Ümit Özat’a “Taraftarla uğraşma, işi uzatma” anlamında bir şeyler söyledi. İşte tribündeki vandal sürülerini büyüten zihniyet bu</b>. Holiganizmle mücadele adına önemli bir olay Ankaragücü örneği.</p>
<h4><br/>Bozbaykuşlar</h4>
<p>İstanbul Büyükşehir Belediye’nin bu sezon kurulan taraftar grubu Bozbaykuşlar, Beşiktaş maçında da tribünde yerlerini almışlar. <b>“Ne metrobüse ne akbile, bizim aşkımız belediyeye”</b> sloganını kullanan gruptan birkaç kişiyi geçenlerde İstiklal Caddesi’nde bir ara sokakta maç izlerken görmüştüm. Yeni yaptırdıkları turuncu atkıları vardı boyunlarında. Neşeli gençler. Futbolu şiddet, küfür, vandalizmden ibaret gören birçok tribün grubuna ibret olsun. Bu arada <b>dondurucu soğuğa rağmen pazar günü İBB maçında Olimpiyat’a koşan 25.000’e yakın Beşiktaşlı da takdiri hak ediyor</b>.</p>
<h4><br/>Buca’nın yeni stadı</h4>
<p>Buca yeni stadına 4-0’lık galibiyetle ve dolu tribünlerle merhaba dedi. Küçük, sevimli bir stat. Buca’ya dört büyüklerle oynadığı maçlar dışında rahatlıkla yeter. Büyük maçlar ise kesinlikle Atatürk’te oynanmalı. </p>
<h4><br/>Kadıköy’de tarihî ıssızlık</h4>
<p>Fenerbahçe’nin kupaya havlu atmasına rağmen geçen perşembe Gençlerbirliği ile oynanan kupa maçının bilet fiyatları 20 liradan başlıyordu. Aynı akşam Fenerbahçe-Valencia Eurolig maçı da olunca stat bomboş kaldı. Senelerdir böyle bir manzara oluşmamıştı. Satılan bilet birkaç yüz bilet ve 20.000 kombine sahibinden stada gelen 1000 kişi. Çok dramatik bir manzaraydı. <b>Hedefsiz maçlarda bilet fiyatlarını indirmeyi öğrenemedi hâlâ kulüp yönetimleri.</b> Bu maçın biletleri 1 lira gibi sembolik fiyatlarda olmalı ve maddi gerekçelerle gelemeyen insanlara hiç değilse bir maçlık jest yapılmalıydı. </p>
<h4><br/>Güzel olmaz mı...</h4>
<p>Pazar günü Giresun-Ordu gibi binlerce taraftarın önünde oynanan bir Karadeniz derbisini yayıncı kuruluşun vermemesinden dolayı sporseverler izleyemedi. Ordu bu maçı kazanıp liderliğe oturdu ve Süper Lig hedefi için geri sayıma geçti. <b>Pazar günü İstanbul’da Güngören’le oynayacak olan Orduspor’da maçı büyük stada aldırma çabası devam ediyor. Seneler sonra Süper Lig’in kıyısına gelen takım için İstanbul’da yaşayan binlerce Ordulunun seferber olacağını düşünürsek bu maçın büyük bir stada alınması, Ordu için taraftarıyla buluşma, Güngören için de güzel hâsılat demek. <br/></b><b>avehbisafak@yahoo.com<i></i></b></p>
</div>

Kaynak: [taraf.com.tr](http://www.taraf.com.tr/ahmet-vehbi-safak/makale-holiganizmin-son-hedefi.htm), [web.archive.org (arşiv bağlantısı)](http://web.archive.org/web/20131107090616/http://www.taraf.com.tr/ahmet-vehbi-safak/makale-holiganizmin-son-hedefi.htm)
# Tolunay Kafkas’tan ibretlik ders

*Ahmet Vehbi Şafak 09.02.2011*

<div class="yazi"><p>Geçen hafta Ankara 19 Mayıs Stadı’nda 90 dakika kendi hocaları Ümit Özat’a küfreden Ankaragücü kale arkasına giderek yumruk şov yapan ve maç sonu açıklamasında taraftara övgüler düzen <b>Hikmet Karaman’a en güzel dersi bu hafta Tolunay Kafkas verdi.</b> Ziya Doğan’a tepki gösteren Konyaspor taraftarını eleştiren Tolunay Kafkas, meslektaşlarına sahip çıkmayan Hikmet Karaman ve türevlerine büyük bir ders vermiş oldu.</p>
<p>Bu arada <i>TRT-1</i>’de yayınlanan <i>Futbol Günlüğü</i> programında Ümit Özat’a yapılan saldırıya dair Erkan Goloğlu’nun yorumunu dinlerken kulaklarıma inanamadım. <b>Sinan Engin’in “Ümit taraftarla uğraşmasın, işine baksın” yorumunu andıran, saldırıyı hafife alan garip bir tavrı vardı. Tribün terörünü hafife alan spor medyası olduğu sürece işimiz çok zor.</b></p>
<p>Bu arada Tolunay Kafkas gibi takdiri hak edecek bir davranışla <b>Aykut Kocaman’a barış elini uzatan Şenol Güneş’in Trabzon yerel basınında bazı kişilerce eleştirilmesi de ayrı bir skandal.</b> Spor medyamızda ne yazık ki hâlâ centilmenlik prim yapmıyor. </p>
<h4><br/>Seyrantepe yolları</h4>
<p>Türk Telekom Arena’ya ulaşım sıkıntısı devam ediyor. Eskişehirspor maçında daha az taraftar olduğu halde yine sıkıntılar yaşanmış. Metro ile stattan ayrılma noktasında yapılacak bir şey yok. Sonuçta metro vagonu sayısı sınırlı. <b>Taraftara düşen ya maçın 80. dakikasında çıkmak ya da maçtan sonra statta biraz beklemek.</b> Fakat taraftarı isyan ettiren esas nokta metroyla Mecidiyeköy’e geldikten sonra yaşanan metrobüs sıkıntısı. Metrobüs hafta içi sabah ve akşam saatlerinde nasıl iki üç dakikada bir çalışıyorsa maç dağılma saatlerinde de böyle olması gerekirken sekiz on dakikada bir çalışması ve yetersiz kalması. İETT yetkilileri umarız taraftarın derdine derman olur.</p>
<h4><br/>Rize ve Kayseri’de boş koltuklar</h4>
<p>Süper Lig’e çıkma mücadelesi veren Rizespor ve şampiyonluk mücadelesi veren Kayserispor’da taraftar krizi devam ediyor. Rize’nin Denizlispor’u ağırladığı ve zirve açısından çok önemli maçta stadın yarısı yine boştu. Kayserispor-Ankaragücü maçında da büyük boşluklar vardı. Bu konularda en güzel örneklerden biri <b>Manisaspor. Dört büyüklerle olan maçlarında 50-60 liraya bilet satıp hasılatı cebe koyuyor</b>lar. Diğer Anadolu takımlarıyla olan maçlarını ise üç beş lira gibi sembolik fiyatlara çekip stadı doldurmayı biliyorlar. Bu hafta da Fenerbahçe maçında 65 liralık bilete rağmen doluya yakın oynadılar.</p>
<h4><br/>Boluspor Süper Lig yolunda</h4>
<p>Bu hafta Adanaspor’u 3-0 gibi net bir skorla geçen ve maç eksiğiyle üçüncü sıraya yükselen <b>Boluspor aslında Bank Asya’nın gizli lideri</b>. Boluspor’un şansı kendi evinde yoğun kar yağışı altında Mersin İdmanyurdu’nu konuk ettiği maçta döndü. Mersin İdmanyurdu’nun son dakikalarına önde girdiği maçta Boluspor iki gol bulup maçı çevirmeyi bilmişti. Son dakikalarda o iki gol gelmese, camia, hocası Levent Erişçi’yle yollarını ayıracaktı o gün. Ve belki de takım bugünkü iddialı konumundan uzakta bulunacaktı. </p>
<h4><br/>Olin Edirne’nin haklı isyanı</h4>
<p>Ankara’da uzatmalarda Telekom’a yenilen Olin Edirne’nin bu maça isyanı devam ediyor. Gerek Telekom taraftarının hakemlere ve Olin yedeklerine maç içindeki tacizleri, gerekse çıkışta Olin taraftarına saldırma girişimleri çok çirkindi. Bilindiği gibi Telekom’un maçlarına gelen kitlenin bir kısmı Ankaragücü tribününden... Bu kişileri salondan temizlemeyen sponsorlar aslında kendi markalarına da zarar veriyorlar. Bu konularda <b>en büyük alkışı Banvit hak ediyor. Banvit ismini kirletmeyen düzgün bir taraftara sahipler.</b> </p>
<h4><br/>Sosyal medya ve futbol </h4>
<p>Sosyal medyanın futbola etkisi yarın Bilgi Üniversitesi Alibeyköy Santral Kampusu’nda tartışılacak. Bağış Erten, Bülent Timurlenk, Fırat İşbecer ve Caner Eler’in konuşacağı panel 13:30’da başlayacak ve herkese açık. Taksim Meydanı’ndan kalkan, Bilgi Üniversite’sine ait ücretsiz servislerle gidilebilir.<br/><br/><b>avehbisafak@yahoo.com<i></i></b></p>
</div>

Kaynak: [taraf.com.tr](http://www.taraf.com.tr/ahmet-vehbi-safak/makale-tolunay-kafkas-tan-ibretlik-ders.htm), [web.archive.org (arşiv bağlantısı)](http://web.archive.org/web/20131107100822/http://www.taraf.com.tr/ahmet-vehbi-safak/makale-tolunay-kafkas-tan-ibretlik-ders.htm)
# Şişe atanlar nasıl bulunamıyor

*Ahmet Vehbi Şafak 17.02.2011*

<div class="yazi"><p>Galatasaray-Eskişehir maçında Galatasaraylı taraftarların üzerine şişe atarak 10 yaşında bir çocuğunun kafatasında kalıcı hasara yol açan Eskişehirspor taraftarı, Galatasaray yönetiminin “Kamera kayıtlarında görünüyor” açıklamasına rağmen hâlâ bulunamadı. Sanırız “Fail tesbit edildi” açıklaması ortalığı yatıştırma amaçlıydı. Yoksa Beşiktaş-Bursa maçında olay çıkaranları 24 saatte teker teker toplayan Emniyet, bu olayın da failini adalete teslim ederdi. </p>
<h4><br/>Futbolun suçla imtihanı</h4>
<p>Kocaelispor-Ofspor maçını izlemek üzerine İzmit’e gelen <b>Ofspor Başkanı Ercan Saral gözaltına alınıp tutuklanmış</b>. Başkan’ın 2009 yazında Didim’de yapılan takım kampında bir futbolcuya ve eşine yönelik tehditten yargılandığı ve 2010 kasımında mahkemenin 11 ay hapis kararı verdiği açıklandı. Garip olan şey kasım ayında cezası kesilmesine rağmen başkanın üç aydır görevi bırakmaması ve camiadan bir Allah’ın kulunun da çıkıp “Başkan cezan kesinleşti, çekil kenara” diyememesi. Gerçi bu ülkede insan şaşırmıyor ya neyse...</p>
<h4><br/>Yine aynı senaryo</h4>
<p>Tokat-Adana Demirspor maçı için Tokat’a giden deplasman taraftarları karşılaşma öncesi bir grup Tokatlıyla sokak kavgasına girişmiş. Bıçaklananların da olduğu olay sonrası gözaltılar olmuş ama herkes serbest kalmış. Bir tek tutuklama olmamış. İşte holiganizmle niçin mücadele edilemediğinin ispatı.</p>
<h4><br/>Bileti olmayan deplasmancılar</h4>
<p>Eskişehir-Bursa maçı için Eskişehir’e giden <b>Bursaspor taraftar otobüslerinin bazıları, bilet olmadığı için Eskişehir girişinde durdurulup geri yollanmış</b>. Bir otobüs ise maç başladığı dakikalarda stat önüne gelip oradan dönmek zorunda kalmış. Gereksiz yere olay çıkmış. Bu tip şeylerin yaşanmaması için <b>bileti olmayan taraftarlar yola bile çıkarılmamalı</b>. </p>
<h4><br/>Genç Banvit </h4>
<p>Geçen hafta Telekom taraftarının karıştığı bazı olayları gündeme getirmiş ve basketbolda müessese takımlarına Banvit taraftarını örnek göstermiştik. Meğer onlar da masum değilmiş! <b>2. Lig’de mücadele eden takım taraftarları Bandırma’da Genç Banvit ile oynadıkları maçlarda yaşadıkları çirkinliklerden bahsettiler.</b> Biz de Banvit’e yaptığımız övgüleri geri alıyoruz. Galiba <b>müessese takımlarına taraftarının centilmenliği ile örnek gösterebileceğimiz tek takım Efes Pilsen</b>. Kulüp takımlarını ise zaten saymıyoruz, onların hepsi holigan kitleler besliyor içlerinde.</p>
<h4><br/>Beşiktaş’a tebrik</h4>
<p><b><br/>Beşiktaş</b> Yönetimi’nin İnönü’deki <b>Dinamo Kiev</b> maçı için açıkladığı bilet fiyatları tartışma yarattı. <b>Kale arkaları 80 ve 90 lira olarak belirlendi.</b> Taraftar pahalı biletlere isyan etti. Oysa senede böyle önemli maç sayısı üçü beşi geçmez. Ve <b>bu maçlardan en yüksek hâsılatın elde edilmesi adına yönetimin yaptığı çok mantıklı</b>. Kaldı ki bilet fiyatları daha ucuz olduğunda da karaborsacılar binlerce bileti satın alıp maç günü fahiş fiyattan satıyorlar. Şimdi en azından maç gününe dek gişede bilet kalacak. Karaborsacılar kazanacağına kulüp kazanacak. <b>Beşiktaş’ın aynı fiyat politikasını Fenerbahçe derbisinde de uygulaması yerinde olur.<br/><br/></b><b>avehbisafak@yahoo.com<i></i></b></p>
</div>

Kaynak: [taraf.com.tr](http://www.taraf.com.tr/ahmet-vehbi-safak/makale-sise-atanlar-nasil-bulunamiyor.htm), [web.archive.org (arşiv bağlantısı)](http://web.archive.org/web/20131107153314/http://www.taraf.com.tr/ahmet-vehbi-safak/makale-sise-atanlar-nasil-bulunamiyor.htm)
# Göztepe taraftarının haklı isyanı

*Ahmet Vehbi Şafak 24.02.2011*

<div class="yazi"><img align="left" alt="Göztepe taraftarının haklı isyanı" border="0" src="http://www.taraf.com.tr/fotoraflar/makaleler/goztepe-taraftarinin-hakli-isyani_8480_orijinal.jpg" style="border-right-width:10px; border-color:#FFFFFF"/><p>Turgutlu deplasmanında, minibüsleri polis tarafından taşlanan Göztepe taraftarı bunu kanıtlayan video çekimlerini medyayla paylaştı ve bu çaba sonuç verdi. Turgutlu Emniyeti taraftara taş atan memurlara karşı soruşturma açtı. <b>Holiganizmle mücadeleye sonuna kadar evet fakat hukuktan, yasalardan uzaklaşmadan.</b> </p>
<h4><br/>Derbiden çıkarılacak dersler</h4>
<p><b><br/>Bilet fiyatları:</b> Perşembe günü Dinamo Kiev maçında yüksek fiyatlarla bilet satan ve yine de stadı dolduran Beşiktaş, farklı yenilmesine ve ligde de hedefi kalmamasına rağmen <b>derbi biletlerini de yine yüksek fiyatlarla satışa çıkardı</b>. Buna rağmen stat yine tıklım tıklımdı. <b>Yüksek bilet fiyatları taraftarı karaborsadan da kurtarmış oldu.</b> Bu iki maçta da Beşiktaş tarihin en yüksek hâsılatlarına imza atmış oldu. <br/><br/><b>Güvenlik:</b> Fenerbahçe taraftarı deniz motorlarıyla toplu halde Kabataş’a getirildi ve polis kordonunda stada alındı. Bugüne dek Kadıköy’de oynanan maçlarda toplu gelişleri engellenen<b> Beşiktaş ve Galatasaraylıların da bundan sonra böyle topluca getirilmesi yerinde olur.</b> Zincirlikuyu’da toplanacak taraftarlar polis denetiminde kendilerine ayrılmış metrobüslerle Kadıköy’e götürülmeli. Türk Telekom Arena’daki derbilerde ise Beşiktaş ve Fenerbahçeliler kendi statları önünden alınıp körüklü belediye otobüsleriyle taşınmalı.<br/><br/><b>Trafik:</b> Pazar günü öğle saatlerinde Barbaros Bulvarı’ndan geçiyordum ve trafik Zincirlikuyu’ya kadar felçti. Maça tam beş saat olmasına rağmen birkaç yüz Beşiktaşlının Deniz Müzesi’nin karşısındaki parkta toplanması ve yolun da bir şeridini işgal etmeleri yüzünden trafik durma noktasına gelmişti. Derhal 155’i aradım. Sonuç ne oldu bilmiyorum fakat maç günlerinde Beşiktaş’ta Deniz Müzesi karşısı, Kadıköy’de de Kızıltoprak ışıklar birkaç yüz taraftar yüzünden her defasında böyle tıkanıyor. <b>Polis Beşiktaş ve Fenerbahçelilerin trafiği tıkamasına göz yummamalı.</b> </p>
<h4><br/>Yine İnönü, yine kan</h4>
<p>Kiev maçı çıkışı İnönü Kapalısı’nın önünde bir şahıs boğazından bıçaklanmış. Beşiktaş taraftarı olan arkadaşlarım “Bıçaklanan ve bıçaklayanın tribünle alakası yok” diyorlar. Her ne olursa olsun <b>stat çevresi en azından maç çıkışlarında güçlü bir şekilde aydınlatılsa ve kameralarla donatılsa</b> bu tür kanlı olaylar önlenebilir ya da en azından failler çok kısa sürede yakalanabilir.</p>
<h4><br/>Giresunspor ve TRT-Şeş</h4>
<p><i><br/>TRT-Şeş</i> her hafta Bank Asya 1. Lig’den bir maç yayınlıyor ve burada maçı oynayacak takım taraftarının Kürtçe konuşup konuşmamasına bakmıyor. Buna rağmen <b>bazı takım taraftarları “Bizim Kürtçe konuşan taraftarımız yok” diyerek <i>TRT-Şeş</i>’e tepki gösteriyor. Maalesef haksızlar. <i>TRT-Şeş</i> normalleşme adına devletin attığı önemli adımlardan biri.</b> Kimsenin “Benim maçım Kürtçe yayınlanamaz” deme hakkı olamaz. Son örnek Giresun-Gaziantep Belediye maçının yayınlanmasına bir grup Giresun taraftarının tepkisi oldu. İstanbul’da yaşayan Giresun taraftar oluşumlarına ait olan <i>marmaralicotanaklar.net</i> adresinde <i>TRT-Şeş</i>’i kınayan bir açıklama kondu. Başkan ise bu konuda taraftara katılmadı ve kanala destek verdi. <b>Bilindiği gibi Giresunspor Başkanlığı bir süre Sedat Peker’e yakın isimlerden Olgun Aydın Peker tarafından yürütülmüştü. Sedat Peker halen Ergenekon tutuklusu, Olgun Aydın Peker’in de adı çeşitli soruşturmalarda geçmişti. Giresunspor’un yeni yönetimi ise kulübü siyasi konulardan uzak tutmaya çalışıyor.</b> <br/><br/><b>avehbisafak@yahoo.com<i></i></b></p>
</div>

Kaynak: [taraf.com.tr](http://www.taraf.com.tr/ahmet-vehbi-safak/makale-goztepe-taraftarinin-hakli-isyani.htm), [web.archive.org (arşiv bağlantısı)](http://web.archive.org/web/20131107104410/http://www.taraf.com.tr/ahmet-vehbi-safak/makale-goztepe-taraftarinin-hakli-isyani.htm)
# Küfür eden kendini bilmezler

*Ahmet Vehbi Şafak 01.03.2011*

<div class="yazi"><p>Fenerbahçe, resmî sitesine koyduğu açıklamayla taraftarı küfre karşı dayanışmaya çağırdı </p>
<p>“Sadece maç sırasında değil, maç öncesi ve sonrasındaki küfürlü tezahüratlar da raporlara geçmektedir. <b>Kendini bilmez kişilerin </b>kulübümüze maddi manevi büyük zararlar veren küfür eylemlerine hep birlikte karşı çıkalım. Takımımız bir sonraki maçına taraftar desteğinden yoksun olarak çıkarsa bunun sorumlusu takımının şampiyonluk yarışını hiçe sayarak küfürlü tezahürat yapan <b>kendini bilmezler </b>olacaklardır. Bu nedenle bu maçta ve kalan maçlarımızda asla ve asla <b>‘Küfür Etmeyelim, Ettirmeyelim’</b>. FENERBAHÇE SPOR KULÜBÜ.”</p>
<p>Bu açıklamadaki <b>“kendini bilmezler”</b> ifadesi taraftarı kızdırdı ve taraftar forumlarında yönetim aleyhine yorumlar çıktı. Yönetim ise geri adım atmadı ve Kasımpaşa maçında statta binlerce broşürle <b>“Küfür Etmeyelim”</b> çağrısına devam etti.</p>
<p>Küfre ceza çok yerinde bir uygulama fakat 120 saniye sınırı bu yasanın yumuşak karnı.</p>
<p>Bursa-Galatasaray maçında Bursa taraftarı defalarca koro halinde küfürlü tezahürat yaptığı halde hepsi 120 saniyeden kısa sürdüğü için Bursaspor ceza almadı. <b>Caydırıcı olması için küfürde ceza sınırı 120 saniyeden 30 saniyeye çekilmeli.</b></p>
<h4><br/>Buca’nın haklı isyanı</h4>
<p>Buca-Bursa maçında güvenlik gerekçesiyle Bursa taraftarının yanında oldukça geniş bir alan boş bırakılmış. Bu yüzden <b>Bucaspor’un hem taraftar hem hâsılat anlamında kaybı olmuş</b>. Kaldı ki Buca ile Bursa arasında geçmişe dayanan bir düşmanlık falan da yok. Umarız bundan sonraki maçlarda tribünde güvenlik gerekçesiyle böyle kocaman boşluklar olmaz. Bucaspor stadına yeni kavuştu ve orada oynamak istiyorlar. Zaten stadın kapasitesi belli. Bir de böyle büyük boşluklar bırakılırsa Buca mağdur olacak.</p>
<h4><br/>Tepkiler fiyat kırdırttı</h4>
<p>Türk Telekom Arena’da oynanacak <b>Galatasaray-Gaziantep kupa maçının biletleri en ucuz yerler 45 ve 80 lira olarak açıklanmıştı</b>. Maçın hafta içi olması, <i>TRT</i>’den yayınlanacak olması gibi etkenler düşünüldüğünde yüksek bir rakamdı. Taraftar tepkisi yönetime ulaştı ve yönetim fiyatlarda indirime gitti. <b>45’lik yerler 30’a, 80’lik yerler 50’ye çekilmiş. Yerinden bir karar.</b></p>
<h4><br/>Protokol tribünleri yolgeçen hanı</h4>
<p>Beşiktaş-Fenerbahçe derbisinde Protokol’de Aziz Yıldırım’ın Beşiktaşlı yönetici Sinan Vardar’a laf atmasıyla başlayan gerilimde <b>Beşiktaş Kongre Üyesi İsmail Cevahir, Beşiktaş Belediye Başkanı İsmail Ünal’ı yumruklamıştı</b>. İsmail Ünal da hem İsmail Cevahir’den hem de Gençlik Spor ve İl Müdürü Tamer Taşpınar’dan şikâyetçi olmuştu. Tamer Taşpınar ise yaptığı açıklamada protokolde kulüplere 10’ar bilet verdiklerini ve bu 10 kişiyi kulübün belirlediğini söyledi. <b>Bu olayda Spor İl Müdürlüğü’nden ziyade Beşiktaş Yönetimi sorumlu gibi görünüyor.</b> </p>
<h4><br/>Genç Fenerbahçeliler 10 yaşında</h4>
<p>Kuruluşunun ilk yıllarında Aziz Yıldırım’a çok yakın olan ve bu yüzden yönetim aleyhtarı taraftar tepkilerini zaman zaman kaba kuvvet kullanarak bastıran <b>Genç Fenerbahçeliler</b> zaman içinde Aziz Yıldırım’la aralarında problem başlayınca <b>diğer taraftar gruplarıyla yakınlaştı ve daha makul, kaba kuvvetten uzak bir çizgiye oturdu</b>. Şu an geçmişe nazaran oldukça olumlu bir noktada olan ve diğer Fenerbahçe Tribün Grupları’yla arasını düzelten <b>GFB 10. yılını görkemli bir geceyle kutlamış. Umarız tribündeki bu olumlu değişim devam eder.<br/><br/></b><b>avehbisafak@yahoo.com<i></i></b></p>
</div>

Kaynak: [taraf.com.tr](http://www.taraf.com.tr/ahmet-vehbi-safak/makale-kufur-eden-kendini-bilmezler.htm), [web.archive.org (arşiv bağlantısı)](http://web.archive.org/web/20131107141437/http://www.taraf.com.tr/ahmet-vehbi-safak/makale-kufur-eden-kendini-bilmezler.htm)
# İyilikte yarıştılar

*Ahmet Vehbi Şafak 08.03.2011*

<div class="yazi"><p><b>Göztepe taraftarı</b> geçtiğimiz haftaki Mardin deplasmanına eli boş gitmemiş ve haftalardır topladıkları <b>60 koli yardım malzemesini Nusaybin’e ulaştırmış</b>lar. Daha önce de Mardin’de öğretmenlik yapan bir Karşıyaka taraftarının çabasıyla Karşıyakalılar yardım toplayıp göndermişti Mardin’e. Genelde aralarındaki husumetle gündeme gelen <b>Göztepe ve Karşıyaka’nın hayırda yarışması çok güzel</b>.</p>
<h4><br/>Foto Murat’ın anısına</h4>
<p>UltrAslan-UNI’nin kurucularından olan Murat Elsaleh uzun süre ultrAslan ve ultrAslan-UNI için fotoğraflar çeken ve internet üzerindeki fotoğraf arşivi oluşumunun başlamasında başrol oynamış bir tribün emekçisiydi. Yedi yıl önce 6 nisanda hayatını kaybeden Murat için ultrAslan beş senedir fotoğraf yarışması düzenliyor. Mart ayı boyunca fotoğraf gönderilebilecek. Ayrıntılar <i>elsaleh.org</i>’da.</p>
<h4><br/>Futbol’da gündem baykuş</h4>
<p>Kolombiya’da Junior Fc takımının sembolü baykuş ve evlerinde oynadıkları maçlarda bir baykuş sahada geziniyor. Geçen hafta bir rakip takım futbolcusu baykuşu tekmeleyip öldürmüştü. Baykuşa yapılan bu çirkinliğe İ.B.B taraftar grubu olan <b>Bozbaykuşlar</b> tepki göstermişti. Bu hafta da Beşiktaş taraftarı Bozbaykuşlar’a geçmiş olsun temalı bir pankart açtı. Bozbaykuşlar ise Bursa’da yine esprili bir pankartla gündeme geldi. Bu kez de 8 Mart Kadınlar Günü’nü anmak için ofsaytı anlatan bir pankart yapmışlar. Kanlı bıçaklı kavgalarla gündeme gelen Türk tribün kültüründe sempatik tavırlarıyla devrim yaratan Bozbaykuşlar’ı takdir etmemek mümkün değil.</p>
<h4><br/>Tavşanlı mucizesi</h4>
<p>Mütevazı kadrosuyla Süper Lig’e yürüyen <b>Tavşanlı Linyit bu senenin en önemli sportif başarısına imza atacak gibi</b>. Maçlarını 50 km. mesafedeki Kütahya’da oynayan Tavşanlı’ya Kütahyalı sporseverler sezon başındaki maçlarda destek vermemişti. Hattâ Tavşanlı’nın rakiplerine destek oldukları maçlar olmuştu. Tavşanlı’nın otobüslerle Kütahya’ya taşıdığı az sayıda taraftarına oynadığı maçlar oldu. Ama ilerleyen haftalarda Tavşanlı’nın zirve mücadelesine girmesiyle hem stat dolmaya başladı hem de Kütahya’da da Tavşanlı’ya olan karşıtlık azaldı<b>. Geçtiğimiz hafta Giresun maçını tıklım tıklım dolu tribünlere oynayan Tavşanlı muhtemelen sezon sonuna kadar kapalı gişe oynayacak.</b> Tavşanlı Süper Lig’e çıkarsa stat onarımı bitmiş olacağından kendi sahasında oynayabilecek ve bu kez de belki Kütahyalı sporseverler Tavşanlı’ya gidecek.<br/><b><br/><br/>avehbisafak@yahoo.com<i></i></b></p>
</div>

Kaynak: [taraf.com.tr](http://www.taraf.com.tr/ahmet-vehbi-safak/makale-iyilikte-yaristilar.htm), [web.archive.org (arşiv bağlantısı)](http://web.archive.org/web/20131107103617/http://www.taraf.com.tr/ahmet-vehbi-safak/makale-iyilikte-yaristilar.htm)
# Aklın yolu bir

*Ahmet Vehbi Şafak 22.03.2011*

<div class="yazi"><p>Cuma akşamı Fenerbahçe taraftarını Seyrantepe’ye giderken onlarca belediye otobüsünün camı çerçevesi Fenerbahçe taraftarı tarafından indirildi. Otobana düşen camlar ve çerçeveler trafikte seyreden araçlar için büyük tehlike yarattı. Buna çok sinirlenen Aziz Yıldırım derhal Belediye Başkanın Kadir Topbaş’ı arayarak özür diledi. Maç sonu da Adnan Polat’la konuyu görüşen Aziz Yıldırım önümüzdeki sezon derbi maçlarına rakip taraftar alınmaması konusunda görüşbirliğine vardı.</p>
<h4><br/>Bursa ve Eskişehir’de soruşturma gerginliği</h4>
<p>Bursaspor’da kasım ayından beri süren yolsuzluk iddiaları ve soruşturmalar devam ediyor. Eski başkanlardan Recep Günay’ın açtığı davayla başlayan süreç, kulüpte polis kontrolünde yapılan aramalar, el konan belgelerle devam ediyor. İbrahim Yazıcı Yönetimi yaşananlardan dolayı futbol şube sorumlusu Mesut Mestan’ı görevden aldı. Son Divan Kurulu’nda Mesut Mestan ve Sedat Topaloğlu Disiplin Kurulu’na sevk edildi. Levent Kızıl ve Cavit Çağlar’ın da mevcut yönetimden rahatsız olduğu iddia ediliyor. Kızıl’ın muhalefete sezon bitiminde başlayacağı söyleniyor. Şampiyonlar Ligi’ne kalma şansı mucizelere kalmış olan Bursaspor’da sular durulacağa benzemiyor.</p>
<p>Bir yolsuzluk iddiası da Eskişehirspor Başkanı Halil Ünal’la alakalı olarak gündeme düştü. Eskişehir Emniyet Müdürlüğü Kaçakçılık ve Organize Suçlarla Mücadele Şubesi Mali Şube ekipleri, Pancar Ekicileri Kooperatifi’nde, Cumhuriyet Savcısının talimatıyla arama başlattı. Eskişehirspor’un da başkanı olan Halil Ünal’ın başkanlığını yürüttüğü Pancar Kooperatifi’nde çok sayıda evrak ve bilgisayarları incelemeye aldı.</p>
<p>Eskişehir’de Batuhan Karadeniz krizi de devam ediyor. Eskişehir Sonhaber gazetesinin haberine göre Batuhan’ın cuma gecesi Eskişehir’de bir barda şişelerin de kullanıldığı bir kavgaya karıştığı iddia ediliyor. Yönetimin Batuhan Karadeniz’in karıştığı olayları hasıraltı etme çabası diğer oyuncuları ve taraftarı kızdırıyor.</p>
<h4><br/>Konyaspor’da rezalet</h4>
<p>Geçen hafta Konyaspor idmanını basan Nalçacılılar tribün grubuna mensup 15 kadar taraftar futbolculardan Tazemeta ile Murat Tosun ile kulüp genel menejeri Mustafa Eraydın’a “Bu ruhsuz futbolcuları sen getirdin. Konyaspor’un paraların sokağa attırdın. Takım düşerse bunun sebebi sensin” diyerek, tekme tokat saldırdılar. Buna engel olmak isteyen tesisler müdürü Ahmet Eser de tartaklandı.</p>
<p>Daha sonra idmana başlamadan soyunma odalarına kaçan futbolcular, bu şartlar altında idmana çıkmayacaklarını açıkladı. Hafta boyu moralsiz olan Konyaspor, pazar günü de evinde Antalyaspor’a puan kaptırdı ve Sivasspor’un deplasmanda Bucaspor’u yenmesiyle kümede kalma umutları mucizeye kaldı.</p>
<p>avehbisafak@yahoo.com</p>
</div>

Kaynak: [taraf.com.tr](http://www.taraf.com.tr/ahmet-vehbi-safak/makale-aklin-yolu-bir.htm), [web.archive.org (arşiv bağlantısı)](http://web.archive.org/web/20131107125524/http://www.taraf.com.tr/ahmet-vehbi-safak/makale-aklin-yolu-bir.htm)
# Özkan Sümer efsanesi

*Ahmet Vehbi Şafak 30.03.2011*

<div class="yazi"><img align="left" alt="Özkan Sümer efsanesi" border="0" src="http://www.taraf.com.tr/fotoraflar/makaleler/ozkan-sumer-efsanesi_163_orijinal.jpg" style="border-right-width:10px; border-color:#FFFFFF"/><p>Geçen hafta günübirlik Eskişehir Anadolu Üniversitesi’ndeydim. Duvardaki bir afişte Özkan Sümer’in ertesi sabahki panelinin duyurusunu görünce o gece yattım ve ertesi sabah Özkan Sümer’in konuşacağı panelde yerimi aldım. Bu büyük futbol adamını canlı canlı dinleme keyfini yaşadım.</p>
<p>Sümer demişken onun saha içi başarılarının yanında saha dışı, idari yönlerden de ne kadar ileri görüşlü bir spor adamı olduğunu bir örnekle açıklayalım. Geçen haftalarda Trabzonspor şirket birleşmesini gerçekleştirdi ve bu süreçte yasa gereği hisse sahiplerine çağrıda bulundu. Hisse sahipleri hisselerini satsa Trabzonspor onlarca trilyon zarara girecekti. Bereket hiçbir hisse sahibi buna tenezzül etmedi ya da farkında olmadılar ve bu sayede Trabzonspor büyük bir yükten kurtuldu. 2005’te kulüp borsaya açılırken kulübü bekleyen tehlikeler konusunda Atay Aktuğ Yönetimi’ni defalarca uyaran ve bu uyarıları ciddiye alınmayan Özkan Sümer’in dediği noktaya altı sene sonra gelinmiş oldu.</p>
<p>(Trabzonspor’daki temettü krizini açıklayıcı biçimde yazan ve Özkan Sümer’in de hakkını teslim eden Günebakış Gazetesi’nden Adnan Sungur’a teşekkürler.)</p>
<h4> </h4>
<h4>Beşiktaş’ta tüyler ürperten iddialar</h4>
<p>İstanbul Emniyeti’nin İbrahim Sundura (Sarı İbrahim) çetesine yönelik operasyonlarında ortaya çıkan bilgiler Beşiktaş yönetimini zan altında bıraktı. Demirören yönetimi’nin tribünde aleyhlerinde bağıracak insanları susturmak için çete üyelerinden yardım istediği ve çeteye Kapalı Tribün bileti verilerek olası muhalif tezahüratların bastırılmasının sağlandığı iddia edildi. Biletlerin verildiği çete üyesi Erdem Fora adlı şahıs daha önce de cinayetten hapis yatıp afla tahliye olmuştu ve hapisten çıkınca ‘’Beşiktaş tribün liderliğine talibim’’ diyerek herkesi şaşırtmıştı. Erdem Fora’ya tribünü bırakmak istemeyen grubun adı da Ferdi Arslan cinayetine karışmıştı. Velhasıl Beşiktaş’ta yönetim de, çarşı da, tribünü çarşıdan almak isteyenler de masum değil. Beşiktaş tarihinde görülmemiş şeyler Demirören yönetimi süresince yaşanmaya devam ediyor.</p>
<h4> </h4>
<h4>Mahkum Tatangalar’ın isteği</h4>
<p>Sakarya’nın Ferizli ilçesindeki Hapisane’de yatan bir grup Sakasyaspor taraftarı Sakaryaspor’un evinde oynadığı Pendik maçına pankart yollayarak hapishaneye çim saha istemişler. Adapazarı Büyükşehir Belediye Başkanı Zeki Toçoğlu bu isteğe kayıtsız kalmamış ve gerekeni yapacağı sözünü vermiş. Çim saha tüm mahkumlara hayırlı olsun.</p>
<h4> </h4>
<h4>Göztepe taraftarı nereye</h4>
<p>Bu sezon 2.Lig’de maçlarında en çok olay çıkan takımlardan biri Göztepe. Bu hafta da Ankara Asaş Stadı’nda oynana Bugsaş-Göztepe maçında arbede çıkartan taraftarına polis müdahale etmek zorunda kalmış. Koltukları kırarak polise ve sahaya atanlar muhtemelen takımlarının ceza almasına yol açacak ve belki de bu cezalar yüzünden Göztepe Bank Asya’dan olacak. </p>
<p>avehbisafak@yahoo.com</p>
</div>

Kaynak: [taraf.com.tr](http://www.taraf.com.tr/ahmet-vehbi-safak/makale-ozkan-sumer-efsanesi.htm), [web.archive.org (arşiv bağlantısı)](http://web.archive.org/web/20131107102801/http://www.taraf.com.tr/ahmet-vehbi-safak/makale-ozkan-sumer-efsanesi.htm)
# Beşiktaş Başkanı cevap veremiyor

*Ahmet Vehbi Şafak 05.04.2011*

<div class="yazi"><p>Geçen hafta ortaya çıkan mafya skandalında medya suskun kalmayı tercih etti. Bir suç örgütüne yönelik operasyonda gözaltına alınan ve bir kısmı da tutuklanan zanlılara dair İstanbul Emniyeti, Beşiktaş yönetiminin bahsi geçen suç örgütüyle işbirliği yaptığını öne sürmüştü. Kendi taraftarını baskıyla sindirmek için mafya üyelerini kapalı tribüne aldığı emniyetçe iddia edilen başkan hâlâ bir açıklama yapmadı. Medya da olayı sorgulamayınca herhangi bir ülkede yönetimin istifasıyla sonuçlanacak bir olay hasıraltı edilmiş oldu.</p>
<h4> </h4>
<h4>Alın-a-mayan önlemler</h4>
<p>Geçmiş yıllarda çıkan olaylardan dolayı emniyet kararıyla rakip taraftar alınmayan Ankaragücü- Eskişehirspor maçlarında gerginlik devam ediyor. Ankaragücü’nün cezası nedeniyle seyircisiz oynanan cumartesi günkü maçtan sonra yine Eskişehirspor takım otobüsü taşlanmış, otobüsün üç camı kırılmış. Eskişehirspor, saldırıyı resmî siteden kınadı.</p>
<h4> </h4>
<h4>Yiğidolar Rekor Peşinde</h4>
<p>Üst üste topladığı puanlarla düşme potasından uzaklaşan Sivasspor, haftasonu Olimpiyat Stadı’nda oynayacağı İ.B.B maçında seyirci rekoru kırmayı planlıyor. İstanbul’daki Sivas dernekleri hedef olarak Sivas’ın plakasından yola çıkarak 58 bin rakamını koymuşlar. Umarız İstanbul Büyükşehir Belediye bilet fiyatlarını düşük tutar da Bozbaykuşlar dışında bomboş tribünlerle görmeye alıştığımız Olimpiyat Stadı kalabalık bir gün yaşar.</p>
<h4> </h4>
<h4>Amatör küme seyirci rekoru</h4>
<p>Önceki gün oynanan Erzurum Belediyespor - Ardahan Belediyespor maçında amatör ligler seyirci rekoru kırıldı. Erzurumspor’un 10-0 kazanıp 3. Lig’e yükseldiği maç için 12.200 bilet satılmış. Erzurumspor’un borç batağında olmasından dolayı kurulan Erzurum Belediyespor böylece profesyonel liglere adım atmış oldu.</p>
<h4> </h4>
<h4>Almanya ve İtalya’dan ders almalı</h4>
<p>St.Pauli-Schalke maçında sahaya atılan plastik bardak hakeme gelince maç tatil edildi ve bardağı atan St. Pauli taraftarı derhal kameralarca tespit edildi. Milan-Inter derbisi öncesi ise Milan holigan liderlerinden birinin arabasında arama yapıldı ve bıçak bulunduğu için şahıs tutuklandı. Bizde ise kameralarla donatılmış Telekom Arena’da Galatasaray-Eskişehir ve Galatasaray-Fenerbahçe maçlarında atılan şişelerin failleri hâlâ bulunamadı. Bırakalım şahıs tespitini Galatasaray-Eskişehir maçında küçük bir çocuğu yaralayan şişenin hangi tribünden atıldığı bile meçhul. Galatasaray yönetimi çocuğun ailesinin kulübü suçlayıcı açıklamalarına cevap verdiği açıklamada şişenin Eskişehirspor tribününden atıldığını iddia etti. Eskişehirspor cephesi ise şişenin aynen Fenerbahçe maçında olduğu gibi Galatasaray’a ait localardan atıldığını öne sürüyor.</p>
<p>avehpisafak@yahoo.com</p>
</div>

Kaynak: [taraf.com.tr](http://www.taraf.com.tr/ahmet-vehbi-safak/makale-besiktas-baskani-cevap-veremiyor.htm), [web.archive.org (arşiv bağlantısı)](http://web.archive.org/web/20131107161730/http://www.taraf.com.tr/ahmet-vehbi-safak/makale-besiktas-baskani-cevap-veremiyor.htm)
# Deplasman yasakları

*Ahmet Vehbi Şafak 12.04.2011*

<div class="yazi"><p>İtalya’da ligin sonuna yaklaşırken artan çekişmeyle birlikte gelişebilecek olayları önlemek için birçok maça deplasman yasağı kondu. Gelecek hafta Milan-Sampdoria, Parma- Inter, Catania-Lazio, Napoli-Udinese ve Genoa-Brescia maçlarında deplasman takım taraftarı stada giremeyecek. Bu karar, ülkemizde bazı maçlarda uygulanan deplasman yasağına tepki gösterenlere ibret olmalı. Bursa-Beşiktaş arasındaki yasak kalkınca nelerin yaşandığını hep birlikte gördük. Üç Büyükler’in kendi aralarındaki tüm branşlardaki maçları, Göztepe-Karşıyaka, Ankaragücü-Eskişehir, Sakarya-Kocaeli, Bursa- Beşiktaş, AdanaDemir-Adana gibi maçlarda deplasman yasağı kalıcı hale getirilmeli.</p>
<p>Deplasman yasağının ne kadar faydalı olduğunun bir göstergesi de basketbolda yaşandı. Önceki gün Abdi İpekçi’de başlayan kadınlar basketbol final serisinde Galatasaray’ın Fenerbahçe’yi ağırladığı maç 7-8 bin civarında seyirciye oynandı. Rakip taraftar alınmadığı için derbi saha içinde büyük çekişme yaşandığı halde ciddi bir olay yaşanmadan sona erdi. Bu serinin en garip Fenerbahçe’nin Caferağa gibi oldukça küçük ve havalandırma sıkıntısı yaşanan bir salonda oynayacak olması.</p>
<p>Şampiyonlar ligi finali biletleri Wembley’de oynanacak olan Şampiyonlar Ligi finalinin biletleri satışa çıktı. Finale kalacak takımlara ayrılan 25’er bin bilet bekletilirken öteki sporseverlere ayrılan 11.000 bilet satışa çıktı. Üç kategoride satılan biletlerin en ucuzu 175 sterline yani 450 liraya tekabül ediyor. Geçmiş yıllara oranla yüksek fiyat belirlenmesi bilet almak için başvuranların kurada şansını artırmış. Dün rastladığım bir arkadaşım da kurada bilet çıkmasının sevincini yaşıyordu.</p>
<p>Bültende Yeralmayan Takımlar</p>
<p>Bazı takımların İddaa Bültenleri’nde olmaması dikkat çekiyordu. Sakaryaspor da bunlardan biriydi. Aldığım bilgilere göre takımların İddaa’ya belli bir para yatırması gerekiyormuş. Sakaryaspor borç batağında olduğundan bu parayı yatıramamış ve bu yüzden de bültenlerden çıkarılmış. Geçen haftaki kongrede kayyumdan kurtulan Sakaryaspor’da göreve gelen yönetim Bank Asya’ya çıkma primini 400.000 lira olarak belirlemiş. Bültende yer alamayarak büyük maddi kayba uğrayan Sakaryaspor’da İddaa konusu da mutlaka çözülecekmiş.</p>
<p>Eskişehirspor Yönetimi’ne Uyarı</p>
<p>Eskişehirspor-Fenerbahçe maçı sonrası Eskişehir deplasman tribünü yeniden gündeme geldi. Eskişehir’de deplasman taraftarına ayrılan bölüm portatif tribünden ibaret. Birkaç yüz rakip taraftarın geldiği maçlarda sıkıntı yaşanmasa da büyük takımların geldiği maçlarda bu tribüne bine yakın insan alınmakta ve ciddi bir tehlike doğmakta. Bu tribün en kısa zamanda düzeltilmeli ya da rakip taraftar için açık tribünün hava hastanesi tarafındaki köşesine bir bölüm ayrılmalı.</p>
<p>Kupa Finali niçin Kayseri’de</p>
<p>Kupa Finali geçen sene Şanlıurfa’da oynanmış ve hem Şanlıurfa’ya hem de civar şehirlere hareket getirmişti. Binlerce insan hayatında ilk defa çıplak gözle Fenerbahçe ve Trabzonspor’u görmüştü. Bu uygulamanın sürmesi beklenirken final anlaşılmaz bir şekilde Kayseri’ye alındı. Kayseri halkı zaten tüm sezon her takımı izleme imkanına sahip. Finaller genellikle Doğu ve Güneydoğu Anadolu’da, arada sırada da Türklerin yoğun yaşadığı bir Almanya’da bir şehirde oynatılmalı. Bu sayede Süper Lig takımlarını izleme imkanından mahrum sporseverler de bu keyfi yaşamalı.</p>
<p>avehbisafak@yahoo.com</p>
</div>

Kaynak: [taraf.com.tr](http://www.taraf.com.tr/ahmet-vehbi-safak/makale-deplasman-yasaklari.htm), [web.archive.org (arşiv bağlantısı)](http://web.archive.org/web/20131107152155/http://www.taraf.com.tr/ahmet-vehbi-safak/makale-deplasman-yasaklari.htm)
# Düzeltme

*Ahmet Vehbi Şafak 15.04.2011*

<div class="yazi"><p>Salı günü yayımlanan yazımda Sakaryaspor’un İddaa Bültenleri’nde yer almamasının, kulübün İddaa’ya vermesi gereken parayı verememesinden dolayı olduğunu yazmıştım.</p>
<p>İddaa Yönetimi’nin kulüplerden herhangi bir ücret talep etmediğini ve Sakaryaspor’a yanlışlıkla yapılan 40.000 liralık bir ödemenin Sakaryaspor tarafından geri ödenmemesi üzerine bültenlerden çıkarıldığını öğrendim. Sakaryaspor’un yönetim boşluğundan dolayı 40.000 lirayı ödeyememesi ve bu yüzden haftalardır bültene giremeyerek birkaç yüzbin liralık gelirden olması alt liglerdeki kulüplerin ne kadar zor durumda olduğunu gösteriyor.</p>
<p>Bültene giren kulüpler yenilseler bile 30.000 lira alıyor. İddaa Yönetimi Sakaryaspor’u bültene koyarak alacağını buradan düşebilirdi. Fakat kurallar önce 40.000 liranın geri ödenmesini gerektiriyor. Borçlarından dolayı bir süredir kayyum tarafından yönetilen ve iki hafta önceki kongrede yeni bir yönetime kavuşan Sakaryaspor’da yeni yönetiminin bu parayı ödemesi bekleniyor.</p>
</div>

Kaynak: [taraf.com.tr](http://www.taraf.com.tr/ahmet-vehbi-safak/makale-duzeltme.htm), [web.archive.org (arşiv bağlantısı)](http://web.archive.org/web/20131107094615/http://www.taraf.com.tr/ahmet-vehbi-safak/makale-duzeltme.htm)
# Avni Aker’de seyirci rekoru

*Ahmet Vehbi Şafak 19.04.2011*

<div class="yazi"><p><b>Trabzonspor Avni Aker’de seyirci rekorunu Bursaspor maçıyla kırdı.</b> Daha önce 21.900 olan rekor bu maçla 22.600 olarak tescillendi. <b>Avni Aker’de hâsılat rekoru ise Trabzonspor-Liverpool maçına ait.</b> Trabzonspor’un İstanbul Olimpiyat Stadı’nda İBB ile ve İzmit İsmetpaşa’da Kasımpaşa ile oynadığı maçların hâsılatı ise Liverpool maçından da yüksek. Trabzonspor’un Avni Aker’de kayda değer hâsılata ulaşamamasının iki sebebi var. Birincisi stadın kapasitesinin çok fazla olmaması, ikincisi de stadın yarıdan fazlasının kombine olması. Başarılı geçen sezonlarda kombine satışının yüksek olması kulüplerin zarar etmesine neden olabiliyor. Trabzonspor sezon başında çok uygun fiyatlarla satışa çıkardığı kombinelerle stadın yarısını satmış oldu. Devre arası da yine indirimli kombine kampanyası yapılarak kombine oranı üçte ikiye ulaştı. Yani şu an Avni Aker’deki maçlarda sadece altı-yedi bin bilet satışa açılabiliyor. Fenerbahçe, Galatasaray, Liverpool, Beşiktaş, Bursaspor gibi beş büyük maçtan Trabzonspor’un kasasına iki milyon lira bile giremedi. Halbuki kombine sayısı düşük tutulsaydı ve üstüne de bu maçlara mahsusen yüksek bilet fiyatı da belirlenebilseydi Trabzonspor sadece bu beşmaçta yedi-sekiz milyon lirayı bulabilirdi. </p>
<p><b><br/>Anadolu’da hâsılat konusunda en başarılı kulüplerden biri Eskişehirspor.</b> Kombine fiyatlarını yüksek tutan ve bu sayede büyük maçlarda stadın dörtte üçünü bilet olarak satabilen Eskişehirspor bilet fiyatlarında da doğru planlama yaparak birçok Anadolu takımının yanına yaklaşamayacağı rakamlara ulaşabildi.</p>
<p><b><br/>Ergun Babahan’dan ilginç soru</b></p>
<p>Ergun Babahan geçen hafta spor medyasının Ünal Aysal’ın basın toplantısı sonrası yaptıkları cilalayıcı yayınları eleştirdi.</p>
<p>“Ünal Aysal herhalde parasını bastırıp <i>Hürriyet</i>’in ana spor sayfasını satın alsa bu kadar olurdu. </p>
<p>Ünal Aysal’ın başkan adaylığını açıkladığı basın toplantısını manşete çekmişler. ‘Her şeyiyle 10 numara.’</p>
<p>Beyaz Enerji dâhil mi diye sormak lazım. </p>
<p>Çaycınızı bile alıp niye Brüksel’e gittiniz diye soramazlar. <br/>Ama onlar sormaz elbette, başkalarının sorması da şüpheli.<br/>Türkiye’de medyanın spor kulübü başkan ve yöneticileriyle sağlıksız bir ilişkisi var.”</p>
<p><b><br/>Üniversiteli holiganlar</b></p>
<p>Üniversitelerde büyük kulüplerin taraftarlarının kurduğu dernekler panel, ödül töreni, maç organizasyonu gibi etkinliklerle ses getiriyor. <b>Geçen hafta Bilgi Üniversite’nde Beşiktaşlılar tarafından düzenlenen</b> böyle <b>bir ödül töreni vardı. Ne var ki bu güzel etkinlik üç-beş Fenerbahçeli öğrencinin provokasyonuyla gölgelendi.</b> Çıkan arbede güvenlik görevlileri tarafından önlendi. Daha önce de İstanbul Emniyeti’nin üç büyüklerle bağlantılı futbol terörüne karşı yaptığı gözaltı operasyonlarında birçok üniversite mezunu taraftar yakalanmıştı. Keza sahaya atlayıp Ümit Özat’a saldıran Ankaragücü taraftarının da üniversite öğrencisi olduğu ortaya çıkmıştı. Son olarak Beşiktaş Başkanı ile bir suç örgütü arasındaki “Para karşılığı yönetim aleyhtarı taraftarların sindirilmesi” pazarlıkları polis dinlemesine takılmış ve aracılığı İstanbul Sosyoloji’den bir öğretim görevlisinin yaptığı ortaya çıkmıştı. Bütün bunlar holiganizmin eğitimle düzelmeyen bir hastalık olduğunun göstergesi.</p>
<p><b><br/>Muhalif ses Kemal Belgin</b></p>
<p><i><br/>TvNet</i>’te her hafta cumartesi ve pazar geceleri izleyicilerle buluşan Kemal Belgin bu haftaki programda Aziz Yıldırım’la aralarındaki husumetin sebeplerini anlattı. Yıldırım’ın seçilmesi için 98 Kongresi’nde çok uğraştığını belirten Kemal Belgin daha sonra ise başkanın bazı faaliyetlerini tüzüğe aykırı bulduğunu ve bunları eleştirdiği için de yollarının ayrıldığını söyledi. Fenerbahçe yazarları içersinde yönetimi eleştirebilen az sayıda gazeteciden biri olan Kemal Belgin <i>Türkiye</i> gazetesindeki yazılarına da devam ediyor.</p>
<p><b><br/>avehbisafak@yahoo.com</b></p>
</div>

Kaynak: [taraf.com.tr](http://www.taraf.com.tr/ahmet-vehbi-safak/makale-avni-aker-de-seyirci-rekoru.htm), [web.archive.org (arşiv bağlantısı)](http://web.archive.org/web/20131107105800/http://www.taraf.com.tr/ahmet-vehbi-safak/makale-avni-aker-de-seyirci-rekoru.htm)
# İzmir Atatürk kapalı gişe

*Ahmet Vehbi Şafak 26.04.2011*

<div class="yazi"><p>Bucaspor Yönetimi’nin akıllı bir hamleyle Fenerbahçe taraftarına bilet kısıtlaması yapmaması ve Trabzonspor’un da puan kaybetmesiyle İzmir ve civar illerdeki Fenerbahçeliler takımlarıyla kucaklaşmak için İzmir Atatürk Stadı’nı doldurdu. <b>Maçı kaybetse de 2 milyon lira gibi Süper Lig’de sezon boyunca az rastlanacak bir rakamı cebine koyan Bucaspor’da yönetim şimdi iki hafta sonraki Trabzonspor maçını düşünüyor.</b> İzmir Atatürk’ün iki hafta sonraki Buca-Trabzon maçında dolması biraz da Fenerbahçe’nin puan kaybına bağlı olsa da bu hafta oynanacak Göztepe-Çankırı mücadelesi Göztepe’nin şampiyonluk maçı olduğundan stat ana baba yerine dönecek; Göztepe bu maçı kazanırsa Bank Asya 1. Lig’e merhaba diyecek. Bu arada <b>Buca-Fenerbahçe maçından önce bir grup Altay taraftarı Fenerbahçelilere saldırmış ve çıkan olaylarda bıçakla yaralananlar olmuş. Umarız Buca-Trabzon maçından önce ya da sonra bu tip olaylar yaşanmaz.</b></p>
<p><b><br/>Gakkoş 1. Lig’e yürüyor</b></p>
<p>Geçen yıl 3. Lig’e düşmenin eşiğinden döndükten sonra bu sezon haftalarca yenilgi yüzü görmeyerek tüm liglerde namağlup unvanını en uzun süre elinde tutan takım olan Elazığspor, sezonun ikinci yarısıyla birlikte durgunluğa girmiş ve art arda aldığı beraberliklerle bir anda liderliği kaybetme tehlikesiyle baş başa kalmıştı. Geçen hafta Konya Şeker’in beklenmedik puan kaybıyla bitime üç hafta kala rahatlayan Elazığspor, Sakarya’ya adeta çıkartma yaptı. Bir Elazığ televizyonunun da canlı yayınladığı maça Elazığ milletvekilleri ve milletvekili adayları da ilgi gösterdi. <b>Haftaya evinde Şanlıurfa’yı yenerse Elazığspor resmî olarak Bank Asya 1.Lig’e adım atmış olacak.</b></p>
<p><b><br/>Kocaelispor’da üzüntü hâkim</b></p>
<p>Kalecisi Ali Balkaya’yı kan kanserine kurban veren Kocaelispor camiası, bir yandan da maddi kriz ve bunun uzantısı olarak bazı oyuncuların yönetim aleyhtarı demeçleri ve oyunculara sahip çıkan teknik direktör Soner Alp’in görevden alınmasıyla sarsıldı. Borç batağında olan ve halen kayyum tarafından yönetilen kulüpte kongre tarihi 14 mayıs olarak belirlendi. Borçlarından dolayı sezon başında altı puanı silinen ve bir ara küme düşmesi yaşayan Kocaelispor şu an orta sıralara yakın bir yerde bulunuyor. Camiada tek amaç sezonun son haftası çıkılacak Sakaryaspor deplasmanında, ezeli rakiplerini yenmek ve sezonu moralli kapatmak.</p>
<h4><br/>Beykoz’a son veda</h4>
<p>Küme düşmesi kesinleşen ve 3. Lig’de son günlerini geçiren Beykozspor’da taraftar vefasını gösterdi ve takımın son deplasmanı olan Kırklareli’ye otobüs organizasyonu yapmaya karar verdi. <b>Takımı amatör kümeye 10 otobüsle uğurlayacak olan Beykozspor taraftarı vefa dersi verecek.</b> </p>
<p><b><br/>avehbisafak@yahoo.com</b></p>
</div>

Kaynak: [taraf.com.tr](http://www.taraf.com.tr/ahmet-vehbi-safak/makale-izmir-ataturk-kapali-gise.htm), [web.archive.org (arşiv bağlantısı)](http://web.archive.org/web/20131107084144/http://www.taraf.com.tr/ahmet-vehbi-safak/makale-izmir-ataturk-kapali-gise.htm)
# Ucuz final

*Ahmet Vehbi Şafak 03.05.2011*

<div class="yazi"><p>Federasyon’un <b>Ziraat Türkiye Kupası Finali</b> için belirlediği <b>bilet fiyatları açıklandı. 11 mayısta Kayseri’de oynanacak finalin kale arkası biletleri 20 lira.</b> Bugün ligde hiçbir amacı olmayan <b>Beşiktaş ve Galatasaray arasında oynanan derbinin kale arkası biletleri 60 liradan satılmışken Federasyon’un 20 liraya Kupa Finali bileti satması kupayı ucuzlatan yanlış bir hamle. Ucuz biletin bir sonucu da karaborsaya imkân sağlayacak olması.</b> 3 mayıs salı sabahı gerek Ticektturk’un web sitesinden gerekse Kayseri ve İstanbul İnönü Stadı’ndaki Ticketturk gişelerinden satışa çıkacak biletler muhtemelen karaborsaya düşecek ve maç günü kat be kat üzerine satılacak.</p>
<p><b><br/>Bozbaykuşlar Kayseri yolunda</b></p>
<p>Bu sezondan akılda kalacak nadir güzel şeylerden biri de <b>Bozbaykuşlar</b> adlı bir tribün grubunun çıkışıydı. <b>İstanbul Büyükşehir Belediye’yi desteklemek üzere kurulan grup alanında tek.</b> Diğer tüm tribün grupları kavga, bıçaklama, karaborsa gibi şeylerle anılırken Bozbaykuşlar esprili yaklaşımlarıyla sezona renk kattı. <b>1 Mayıs’a da “Bayram var dediler, geldik. Emeğe saygı + rep” pankartıyla katılan grup</b>, haftaya çarşamba Kayseri’deki Kupa Finali’ne çıkartma yapma hazırlıklarında. İBB’yi desteklemek için <b>İstanbul, İzmir, Ankara, Bursa, Adana başta olmak üzere farklı şehirlerden Kayseri’ye otobüs kaldıracak olan grup tüm centilmen sporseverleri finale bekliyor</b>.</p>
<p><b><br/>İddaa’da tüm zamanlar rekoru</b></p>
<p>İddaa’da geçtiğimiz günlerde kırılan rekor bahisseverleri şaşkına çevirdi. <b>15 nisan günü bir kişi 22 liralık sistem kuponundan iki tane yaptı ve her iki kuponla da 244.000 lira yakalamış oldu. Yani 44 liraya 490.000 lira.</b> Neredeyse yarım milyon. İddaa’da bundan önceki rekor 160 liraya 82.000 liraydı. En ucuz kuponla, yani 2 lirayla yakalanmış en büyük ikramiye ise 71.000 lira. Bir tek maça yapılmış en yüksek bahis ise iki hafta önce İspanya Ligi’nde oynanan ve İddaa’da canlı bahis özelliğiyle maç esnasında da bahsi yapılabilen ilk maç olan Real Madrid-Barcelona maçıydı. Bu maça tam 42 milyon liralık bahis yapıldı.</p>
<p><b><br/>Küme düşen şehirler</b></p>
<p>Liglerde son haftalara girilirken yine birçok şehir küme düştü ya da düşme tehlikesiyle karşı karşıya. Birçok küçük takım, taraftarları da olmadığı halde bulundukları ligde tutunabildikleri halde bulundukları şehrin tek takımı olan <b>Konyaspor, Diyarbakırspor, Ispartaspor, Vanspor, Tarsus İdmanyurdu, Yalova, Adıyamanspor, Mardinspor gibi takımlar bulundukları liglerden düştü ya da düşmek üzere.</b> Kocaelispor ise evinde Vanspor’dan aldığı bir puanla kümede kalmayı garantiledi ve bu bir puan son hafta oynanacak Sakaryaspor-Kocaelispor derbisinin de gerilimini almış oldu. </p>
<p><b><br/>Play-off heyecanı</b></p>
<p>Gerek Bank Asya’dan Süperlig’e, gerekse de İkinci Lig’den Bank Asya’ya yükselme maçları heyecanla bekleniyor. Play-off’lar mayıs sonu oynanacağı için <b>Antalya tercihi sıcak ve rutubetten dolayı istenmiyor</b>. Fakat otel avantajı olduğundan dolayı Federasyon’un en az bir play-off’u Antalya’da oynatması bekleniyor. Play-off’larda en bahtsız takım ise Adana Demirspor. Geçen dört yılda üç kez play-off’a kalan ve ikisinde finalde birinde çeyrek finalde elenen Adana Demirspor bu sene de buralara gelmeyi başardı. Play-off’larda bir ilginç nokta da bazı takımlar arasındaki rakamsal uçurum. Konya Şeker play-off’a +30 averajla gelirken Sakaryaspor -1 averajla geliyor. </p>
<p><b><br/>avehbisafak@yahoo.com</b></p>
</div>

Kaynak: [taraf.com.tr](http://www.taraf.com.tr/ahmet-vehbi-safak/makale-ucuz-final.htm), [web.archive.org (arşiv bağlantısı)](http://web.archive.org/web/20131107133052/http://www.taraf.com.tr/ahmet-vehbi-safak/makale-ucuz-final.htm)
