# Türkiye’nin Oscar gecesi

*Dr. Sivilay Genç 28.02.2008*

<div class="taraf_structure_2col_1zq">
<div class="margen_n">



 <p>Sevgili Dostlarım,<br/>
Türkiye’nin Oscar’ları geçen akşam muhteşem bir törenle sahiplerini buldu. Töreni takip eden tek gazeteciydim. Sizden gelen soruları erteleyelim, lafı uzatmadan törene geçelim: <br/>
En iyi film: Ergenekon<br/>
Sarıkız ve Ayışığı gibi başarısız projelerden sonra adeta rakipsiz olarak yarışa giren Ergenekon’un en büyük ödülü alması sürpriz olmadı. Eleştirmenlerin “Batı Çalışma Grubu”nun devamı eleştirilerine rağmen akademi üyelerinden tam not aldı. Yeni versiyonlarının çekileceği söylentisi huzurlu bir hayat isteyen vatandaşlar arasında endişeye neden oluyor. <br/>
En iyi yönetmen: Derin Brothers (Ergenekon) <br/>
Devlet içindeki Ergenekon yapılanmasını yönetmedeki üstün başarılarından dolayı bu ödülü almaya hak kazandılar. Çok sayıda ünlü oyuncu arasında rollerin ustalıkla dağıtılması, cinayet, entrika, milliyetçi duyguların sömürülmesi ve tüm figüranların sevk ve idaresindeki başarıları nedeniyle kendilerini kutlamıyorum. Derin kalmak için törene gelmeyen yönetmen kardeşlerin heykelciği İstanbul Emniyet Müdürlüğü’nde. Gidip alabilirler, hatta yatıya da kalabilirler. Hehehe.<br/>
En iyi erkek oyuncu: Alparslan Arslan (Mahkeme’de Son Tango)<br/>
Aslında Arslan’ın oyunculuğu çok parlak değildi. Ancak müebbet aldığı için bir daha ödül alma imkânı olmadığından akademi duygusal bir karar verdi. Alparslan’ın Oscar heykelciğine uzanmasını sağlayan ünlü tiradı hep birlikte hatırlayalım: <br/>
“Sevgili Abdullah Gül ve Tayip Erdoğan Beye sesleniyorum. Rica ediyorum şeriatı ilan ediniz. Genelkurmay sakın ha buna karşı çıkayım demeyesiniz. Çok kan akar vallahi. Bir de buradan Fetullah Gülen Hocama sevgilerimi gönderiyorum. Vallahi Danıştay baskınıyla Ergenekon’un bir ilgisi yok. Onlar masum Hâkim Bey.” <br/>
En iyi kadın oyuncu: Sevgi Erenerol (Kilisedeki Devlet)<br/>
Gerçekten bu ödülü sonuna kadar hak eden bir oyunculuk çıkardı. Laik bir Türk kadını olarak Halkla İlişkiler azizesi rolüyle bir ömür aile kilisesinde istavroz çıkartıp Türklerin Hıristiyanlaşmaması için İsa’dan yardım diledi. <br/>
En iyi yardımcı erkek oyuncu: Alparslan Arslan’ın Babası (Oğlum Bir Dinci’nin ?ifreleri)<br/>
Aslında bütün otoriteler bu ödülü Ergenekon Destanı filmindeki ağır abi rolüyle Veli Küçük’ün alacağına kesin gözüyle bakıyorlardı. Ancak Baba Arslan’ın son atağı Oscar heykelciğine uzanmasına yetti. Baba Arslan, oğlunun bir dinci olduğunu ve Ergenekon’un masum olduğunu anlatmadaki üstün çabası ödül verenlerin gözünden kaçmadı. Role kendisini o kadar kaptırmıştı ki töreninde bile repliklerini tekrarlıyordu. <br/>
En iyi yardımcı kadın oyuncu: Emine ?enlikoğlu (Sister Act)<br/>
Kostümü, mimikleri, ses tonu ve kurduğu cümlelerle; türban gelecek, bizi kapatacak korosuna ilham kaynağı oldu. Oscar heykelciğini eline aldığında “Puta tapmayın!!” deyip ödülünü kırarak Oscar tarihine adını kalın harflerle yazdırdı. <br/>
 En iyi özgün senaryo: Hudson Enstitüsü – ABD<br/>
Türkiye’de geçen hikâye, elli kişinin ölümüne neden olan büyük bir patlamayla başlıyor ve önemli bir bürokrata suikast düzenlenmesiyle devam ediyor. Bol şiddet ve aksiyon dolu film, geniş bir senarist kadrosu tarafından kaleme alındı. Ancak, hatırlayacağımız gibi film beklenen etkiyi göstermedi. Film gösterime konulmadan senaryonun sonunu anlatan gazeteci Yasemin Çongar’in gişe başarısını engellediği konuşuluyor.<br/>
En iyi uyarlama senaryo: Hürriyet (Türkiye Malezya olur mu?)<br/>
Hürriyet yazarları tarafından Malezya’dan getirilen senaryo Türkiye’ye uyarlanmaya çalışıldı. Uyarlama başarılı olmasa da yıllardır İran uyarlamalarından fenalık geçiren akademi bu değişim çabasını ödüllendirdi. <br/>
 En iyi yabancı film: Pakistan Derin Devleti (Benazir Butto Suikastı) <br/>
Darbecilik ihtisasını Türkiye’de yapan Pervez Müşerref’in en güçlü rakibi Butto’ya suikast düzenlenmesi bizim gibi üçüncü dünya ülkelerinin bildik trajedisini gözler önüne seriyor. Türkiye basını da bu trajediden bize ekmek çıkar mı diyerek İslami Terör manşetleri atmıştı. Biz bu filmi görmüştük. <br/>
En iyi çizgi film/animasyon: Rektörler (Ordu Göreve II)<br/>
Bu kadar büyük prodüksiyon ve oyuncu arasında Rektörlerin kara cüppeleriyle sergiledikleri oyunculuk ancak çizgi film kategorisinde yer bulabildi. <br/>
En iyi kısa metrajlı belgesel film: Show TV Ana Haber (Hastanedeki Türbanlılar)<br/>
28 ?ubat Oscarlarında da “düğmeye ben bastım, yandan geç” repliğiyle zihinlerimizde müstesna bir yer tutan Ali Kırca’nın hayaleti bu yılda ödüller üzerinde dolaşıyor. Gizli kamerayla “Dogma” tekniğiyle çekilmiş bir sosyal ispiyon filmi. Klişeleri çok olsa da konjonktür gereği ipi göğüslüyor.<br/>
En iyi uzun metrajlı belgesel film: Laikler (Rejim tehlikede)<br/>
Çekimleri 80 küsur yıldır devam eden belgesel bitecek gibi gözükmüyor. Çok uzun olduğu için bu kategoride rakipsiz. Gerçek mekânlarda, gerçek aktörler ve gerçek mermiler kullanılarak çekilen belgeselin teması “devletin eteğine sıkı sıkı tutun yoksa öcüler yer seni” olarak özetleniyor. <br/>
En iyi sanat yönetmeni: Ali Kırca Haber (İstanbul Üniversitesi önünde kara çarşaflı kadınlar)<br/>
Türban konusunda haber yapmak için Beyazıt’ta volta atan muhabir rastlantı bu ya kara çarşaflı iki kadın görür. Onun istediği bir göz Allah vermiştir iki göz. Üniversiteye böyle mi gireceksiniz sorusuna, peçelerinin arkasından “Allahın izniyle böyle gireceğiz” cevabını alan muhabir, Oscar heykelciğini de kapar.<br/>
En iyi görüntü yönetmeni: Tuncay Özkan (Biz Kaç Kişiyiz)<br/>
Laikler Prensi rolüyle bu yıl tüm ödülleri toplayacağı beklenen Tuncay Özkan için bir hüsran gecesiydi. Tek ödülle yetinmek zorunda kaldı. Hatırlanacağı gibi Cumhuriyet mitinglerinde kullandığı teknikle kalabalığı üç milyon gibi göstermeyi başarmıştı. <br/>
En iyi kostüm: Cemil Çiçek (Çene altı formülü)<br/>
Üniversitelere başörtülü kızların girebilmesi için tavşankulağı modelini geliştirdi ve modelin anayasaya fotoğraflı girmesini önererek alanında bir ilki gerçekleştirdi. <br/>
En iyi makyaj: -<br/>
28 ?ubat Oscar töreninde en iyi makyaj da olmak üzere pek çok ödülü toplayan SiSi’nin yeri bu yıl da doldurulamadı. En iyi makyaj heykelciği bu yıl sahipsiz kaldı.<br/>
En iyi şarkı: Edip Akbayram/Bulutsuzluk Özlemi/Moğollar Korosu (Onuncu yıl marşı)<br/>
Solcu bildiğimiz sanatçılar iken, “konu rejimse solculuk teferruattır” deyip Cumhuriyet mitinginden mitingine koştular. Kenan Doğulu’nun düzenlemesini yaptığı Onuncu Yıl Marşı’nı kusursuz yorumladılar. ?arkıları CHP’yi iktidara taşımaya yetmediyse de Akademi de bu üstün çabayı karşılıksız bırakmadı. <br/>
En iyi özgün müzik: İsmail Türüt (Plan yapmayın plan) <br/>
Epik bir güfte için bestelenmiş bu eser, faşizme her zamankinden daha çok ihtiyaç duyduğumuz bu günlerde akademinin de ilgisini çekti. Halk jürisinden pek ilgi görmese de törene damgasını vurdu.<br/>
En iyi kurgu: Tarsuslu Meczup (Mini eteklilere kezzap)<br/>
Bir devlet kurumunda kezzapçı olarak görev yapan Tarsuslu bir adamın trajik komik hikâyesinde; bir ömür şırıngaları kezzapla doldurup eyleme geçmek için türban tartışmalarını beklemesi konu ediliyor. Türban yasağı savunanlara limon kolonyası ferahlığı veren kezzap olayı köşe yazarlarının da en çok başvurdukları örneklemelerde birinci sıraya yükseldi.<br/>
28.02.2008</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/87.htm), [web.archive.org (arşiv bağlantısı)](http://web.archive.org/web/20090907173737/http://www.taraf.com.tr:80/makale/87.htm)
# Kapatma davası açıldı, neşemin içine...

*Dr. Sivilay Genç 19.03.2008*

<div class="taraf_structure_2col_1zq">
<div class="margen_n">



 <p>Apaçık bir gökyüzü, kesif bir çiçek kokusu, kemiklerimizi ısıtan güneş. Benim gibi bir ihtiyarın bile içini kıpır kıpır yapan bir güzel bahar gününde; bir başka ihtiyar, kendi gibi birkaç ihtiyarla kafa kafaya vermiş. İktidar partisini kapatma davası açmış.<br/>
Cuma günü “Bahar geldi gün açıldı, ruhuma neşe saçıldı” şarkısı dilime dolanmıştı. Davanın açıldığı haberini duyduktan sonra şarkıyı değiştirmek zorunda kaldım. İşte şöyle: “Kapatma davası açıldı, neşemin içine s.çıldı.”<br/>
Bu köşeyi takip edenler biliyorlar. Kendime göre konulara muzipçe yaklaşmaya çalışıyorum. Ancak, olan biten o kadar komikleşmeye başladı ki bu işten bize ekmek yok diye düşünmeye başladım. Bunları düşünmekten başka bir iş yapamadığım için bugünlük bizim mahalledeki çocukların çıkardıkları dergiye verdiğim röportajı sizlerle paylaşıyorum. <br/>
Soru: Sevgili Sivilay Abla, acaba neden bütün kötü şeyler cuma akşamı oluyor. 27 Nisan muhtırası olsun, kapatma davası olsun, Freddy Kruger cinayetleri olsun. 13. Cuma serisini saymıyorum bile. Nedir bu Cuma’nın hikmeti? <br/>
Cevap: Sebebi ekonomiktir. ?imdi bütün hafta çalıştınız, didindiniz. Hafta sonu gelince bütün çalıştığınızı yemeye, içmeye, gezmeye vereceksiniz. Devlet büyüklerimiz bunu bilmiyor mu zannediyorsunuz. Hâlbuki kötü geçen bir cuma gecesi demek; dolar çıkacak korkusuydu, istikrarsızlık beklentisiydi diyerek evde geçecek bir hafta sonu demek. Paranız da cebinizde kalmış oluyor.<br/>
Soru: Sivilay Ablacım, Cumhuriyetimiz 1965 model Willis gibi tekleye tekleye gidiyor. Biz nerde yanlış yaptık? <br/>
Cevap: Sevgili yavrum, soruna yanıtım çok net olacak. Türkiye’de kast sistemi olsaydı rejim tehlikesi de olmazdı. Öyle olunca da ne darbe olurdu ne de kapanacak parti kalırdı. Düşünsene; herkes doğduğu sınıfın mesleğini icra ederdi. Senin baban ne iş yapıyorsa; sen, çocukların ve onların çocukları da aynı işi yapardı. Mahalleler arasında hareket mümkün olmayacağı için mahalle baskısı da olmazdı. Devletimizin ciddi adamları, altta kalanların kafasını yukarıya uzatma çabalarını bastıracağım diye lunaparklardaki solucan ezme makinelerine dönüşmezlerdi. <br/>
Soru: Sivilay Ablacım, zamanı geri getiremeyeceğimize göre şimdi ne yapmalı. DTP kapandı kapanacak, AKP de sallantıda. Sence kaç parti kalırsa, bu amcalar partileri kapatmaktan vazgeçerler? <br/>
Cevap: Bir, bilemedin birbuçuk parti kalırsa istikrarlı bir siyasi hayatımız olur kanaatindeyim. Aslında baştan hata yapıldı. Çok partili sisteme geçilmeseydi, CHP tek parti olarak kalsaydı ve CHP lideri doğal cumhurbaşkanı, CHP tüzüğü de anayasa olmaya devam etseydi asla darbe olmazdı, ne de parti kapatılırdı. <br/>
Soru: Sizce bu kadar parti kapatan bir ülke olmanın ne gibi avantajları olabilir?<br/>
Cevap: Çok yerinde bir soru. Yarından tezi yok, bu sistemin patent hakkı için başvurulmalı. Bu orijinal rejim muhafaza yöntemi gelişmemekte olan dünya ülkelerine ihraç edilmeli. <br/>
Soru: Sivilay Abla, çok kapsamlı bir iddianame hazırlanmış. Bisiklet dağıtan amcadan, Canan Arıtman’ın bikiniyle meclise gelmesine itiraz eden amcaya kadar hiçbiri unutulmamış. Sizin gözünüzden kaçmaz. İddianamede eksik bir şey gördünüz mü?<br/>
Cevap: Evet odak olma maddesinde bir eksiklik gördüm. AKP’ye seçmenlerinin yüzde 55’i “Mehmet, Ayşe, Ahmet, Hatice” gibi İslam kaynaklı isimlere sahip iken “Berkecan, İlkay, Sude Su” gibi asri isimlerin oranı sadece yüzde 1,6. Başsavcının gözünden kaçan mühim bir odak olma suçu. <br/>
<br/>
Platonik Davet<br/>
<br/>
Karamürsel sepeti<br/>
<br/>
Cemil Çiçek, ‘Devlet adamı’ kontenjanından bakan olmuş bir devlet büyüğümüzdür. Cemil Çiçek deniline aklıma hep Karamürsel sepeti geliyor. Hani “ufak tefek gördün de Karamürsel sepeti mi sandın” cümlesinde geçen. Bir de önemli olan boyu değil işlevi sözü var ama kendisine ayırdığım yer kısa olduğu için tek örnekle yetineyim.<br/>
Kendisinin mahareti AKP’yi kapatma davasında da ortaya çıktı. Kaşla göz arasında Başsavcının bacak arasından kaçtı ve 71 kişilik siyasi yasaklılar listesine girmemeyi başardı. Tabii ki bu kıvraklığı benim gözümden kaçmadı. <br/>
Bizim izlediğimiz filmlerde; arkadaşları götürülürken kayırılanlar “beni de alın, bir suç varsa ben de işledim” derler. Tabii ki; hayat bir film değil, gerçekler acı, zaten siz de kahraman değilsiniz. Siz her devrin devlet bakanısınız. Allah ömür verdikçe devirler tükenmez.<br/>
<br/>
20.03.2008</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/164.htm), [web.archive.org (arşiv bağlantısı)](http://web.archive.org/web/20090907175214/http://www.taraf.com.tr:80/makale/164.htm)
# Secretary of Başsavcı

*Dr. Sivilay Genç 28.03.2008*

<div class="taraf_structure_2col_1zq">
<div class="margen_n">



 <p>Soru: Sivilay Abla, eminim ki siz de AKP’ye kapatma davası açan başsavcıya kızıyorsunuz. Sekreteri başörtülü bir kadın olduğu ortaya çıktığında mosmor olmadınız mı, itiraf edin? Gördüğünüz gibi adamın başörtüsüyle filan bir sorunu yok. Ne diyeceksiniz şimdi? (Uğur Mundar)<br/>
Cevap: Sevgili Uğur, biliyorsun ki; ırkçılığın başkanı, evangelistin önde gideni, beyaz adam George Bush’un Secretary of State’i de Condoolezza Rice. Bush’a Condi’yi seçtiren bilinçaltının ne olduğu konusundaki psikolog yorumlarını hiç açmıyorum. Bu kadarı bile sana yeter.<br/>
<br/>
Radikal aşkın sonu<br/>
<br/>
Soru: Sevgili Sivilay Abla, ben çok büyük bir ayrılık yaşıyorum. 10 yıllık bir aşkın bitişi bu. Köşelerini dolduran emekli generallere, emekli büyükelçilere, ara sıra haberler ve başlıklar üzerinden “devlete” atılan buselere rağmen sevmiştim O’nu. Ama artık fazla ileri gitti. Murat Belge’yi, Perihan Mağden’i, Gökhan Özgün’ü kalbime gömüp onu terk ettim. İçime su serpecek bir kaç sözünüze bakıyor bu kırık kalbim. (Ceren)<br/>
Cevap: Ceren kızım, Radikal’i ben de sevmiştim. Amcası Ertuğrul tarafından defalarca ensest tacize uğradığı için ciddi bir travma yaşıyor ve düzelebilecek gibi gözükmüyor. Duyduğum kadarıyla, aile meclisi toplanmış. Doğan aşiretinin töresine göre zorla kendisinden yetmişdört yaş büyük Cumhuriyet ile evlendirilecekmiş. İki Radikal alana bir Cumhuriyet vereceklermiş, okurlarına da RadOk denilecekmiş. Murat Belge’yi künye, Perihan Mağden’i de imsak saatleri bölümlerine kaydıracaklarmış. İsmet Berkan, haftada iki gün en son içtiği şampanyadan söz edecekmiş. Çok sevdiği “evrim evrim, güzel evrim” yazılarına bile sınırlama getirilecekmiş. Anlayacağın kızım, bu gazeteden sana hayır gelmez. Başka Taraf’lara yelken aç.<br/>
<br/>
Hey Hitler<br/>
<br/>
Soru: Size inanamıyorum. Modern, çağdaş bir Cumhuriyet kadınısınız. Eğer bugün adınız Elisabeth değil de Sivilay ise bunu Cumhuriyeti kuranlara borçlusunuz. Ağzınızda sakız gibi demokrasi deyip duruyorsunuz. Hitler de yüzde 47 ile gelmişti. Bu gidiş gidiş değil. Sonra ağlamak yok. (Gülben Yetişkin)<br/>
Cevap: Sevgili Gülben, önce bir yanlışınızı düzelteyim. Adımın Elisabeth değil de Sivilay olmasını, Sivil Savunma Uzmanı babam ile Kızılay Kan Merkezi’nde laborant olan anneme borçluyum. <br/>
Hitler’le ilgili bilgilerini aldığı oy oranından biraz daha ileriye götürelim mi, ne dersin? Örneğin Hitler’e göre Almanya’nın etrafı düşmanlarla çevriliydi. Bu sana tanıdık geldi mi? Devam edelim. “Alman’ın Alman’dan başka dostu yoktur.” Yine Adolf’un hamamda söylediği bir tekerlemeydi. <br/>
“Peki, Yahudiler (yani Almanya’nın yabancıları, gayr-i Hıristiyanları) milli Alman sermayesini ele geçiriyor, toprak satın alıyorlar. Bu nedenle hepsini ya yok etmeli ya da buralardan sürmeli, Aşkale’ye göndermeli” dersem Hitler’e mi yoksa İsmet İnönü’ye mi haksızlık etmiş olurum. <br/>
Bir dönem Cağaloğlu’nda Yunus Nazi, Nadir Nazi olarak da çağrılan Cumhuriyet gazetesinin sahipleri baba-oğul Nadi’lerin gazetelerine attıkları bir manşetle sözlerime son veriyorum: Atatürk'ü en iyi anlayan lider: Hitler<br/>
?imdi senin düştüğün bu duruma “selam verip, borçlu çıkmak” diyoruz.<br/>
Soru: Sabahın köründe gözaltına alınan sevgili İlhan Selçuk Ağabeyimiz, götürüldüğü emniyet müdürlüğünde polislerin bilgisayar kullandığını görüp hayretler içinde kalmış. Siz gazetecisiniz bilirsiniz. Polis teşkilatımızda başka ne gibi gelişmeler yaşanıyor? (Tonguç)<br/>
Cevap: Duyduğum kadarıyla tunçtan kesici aletler yapmaya da başlamışlar. İlhan Ağabeyinizi de mağaralarının duvarlarına hiyerogliflerini çizsin diye çağırmışlar zaten. Fesuphanallah...<br/>
<br/>
Platonik Davet<br/>
Hakların Jan Dark’ı değil, rejimin zangoçları<br/>
<br/>
Bu haftaki davetli listem epey kalabalık. Hukuk Fakültesi dekanlarını ağırlıyorum. <br/>
Ey hukuksuz köyün kavalcıları! Hoş geldiniz.<br/>
Öğrencilerinize; Roma Hukuku’nu, Magna Carta’yı okuttunuz ama kendiniz hep öfkelerinizi sığdırdığınız kara kaplı kitaplara göre davrandınız.<br/>
Hakların Jan Dark’ı olmak yerine, rejimin zangoçları olmayı tercih ettiniz. <br/>
Kara cüppelerinizi hep ezilenlerin üzerine savurdunuz. <br/>
Uyanık bir mahalle bakkalı gibi teraziyi bozdunuz. Odunları ıslattınız. Pul bibere kiremit tozu kattınız.<br/>
Diliyoruz ki sizlerin yetiştirdiği öğrenciler, fareli köyün hukukçuları olurlar.<br/>
<br/>
27.03.2008</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/243.htm), [web.archive.org (arşiv bağlantısı)](http://web.archive.org/web/20090907173613/http://www.taraf.com.tr:80/makale/243.htm)
# Devlet serası hep 21 derece olacak

*Dr. Sivilay Genç 03.04.2008*

<div class="taraf_structure_2col_1zq">
<div class="margen_n">



 <p>Sevgili çocuklarım, bu hafta kendi kendime konuştum. Kendim sordum kendim cevapladım. <br/>
<br/>
Soru: 27 Nisan e-muhtırasını kim verdi?<br/>
Cevap:<br/>
Devletten düzenli maaş alanlar,<br/>
Devletin verdiği lojmanda yaşayanlar,<br/>
Devletin verdiği arabayla işine gidenler, aynı arabayla evlerine dönenler,<br/>
Devletin lokallerinde vakit geçirenler,<br/>
Devletin hastanelerinde tedavi olanlar,<br/>
Devletin tatil köylerinde tatil yapanlar,<br/>
Devletin yoğun güvenlik önlemi altında yaşayanlar,<br/>
Devletin vereceği emekli maaşıyla hayatı garantide olanlar.<br/>
<br/>
Soru: 367 kararını kim kabul etti?<br/>
Cevap:<br/>
Devletten düzenli maaş alanlar,<br/>
Devletin verdiği lojmanda yaşayanlar,<br/>
Devletin verdiği arabayla işine gidenler, aynı arabayla evlerine dönenler,<br/>
Devletin lokallerinde vakit geçirenler,<br/>
Devletin hastanelerinde tedavi olanlar,<br/>
Devletin tatil köylerinde tatil yapanlar,<br/>
Devletin yoğun güvenlik önlemi altında yaşayanlar,<br/>
Devletin vereceği emekli maaşıyla hayatı garantide olanlar.<br/>
<br/>
Soru: AKP’ye kim kapatma davası açtı?<br/>
Cevap:<br/>
Devletten düzenli maaş alanlar,<br/>
Devletin verdiği lojmanda yaşayanlar,<br/>
Devletin verdiği arabayla işine gidenler, aynı arabayla evlerine dönenler,<br/>
Devletin lokallerinde vakit geçirenler,<br/>
Devletin hastanelerinde tedavi olanlar,<br/>
Devletin tatil köylerinde tatil yapanlar,<br/>
Devletin yoğun güvenlik önlemi altında yaşayanlar,<br/>
Devletin vereceği emekli maaşıyla hayatı garantide olanlar.<br/>
<br/>
Soru: Kapatma davasını kim kabul etti?<br/>
Cevap:<br/>
Devletten düzenli maaş alanlar,<br/>
Devletin verdiği lojmanda yaşayanlar,<br/>
Devletin verdiği arabayla işine gidenler, aynı arabayla evlerine dönenler,<br/>
Devletin lokallerinde vakit geçirenler,<br/>
Devletin hastanelerinde tedavi olanlar,<br/>
Devletin tatil köylerinde tatil yapanlar,<br/>
Devletin yoğun güvenlik önlemi altında yaşayanlar,<br/>
Devletin vereceği emekli maaşıyla hayatı garantide olanlar.<br/>
<br/>
Soru: Bu yapılanlarla; hukuk linç edildi, halkın iradesiyle dalga geçildi, dolar yükseldi, borsa düştü, yabancı sermaye kaçtı, AB yolu kapanmayla yüz yüze geldi, dünyada itibarımız sıfırlandı, demokratikleşme paketleri aksadı, Kürt sorununa çözüm bir başka bahara kaldı. Peki, bu durumdan kim etkilendi?<br/>
Cevap:<br/>
Ekonomi kötüye gidince işsiz kalma korkusu yaşayanlar,<br/>
Dükkânı siftahsız kapatınca beş parası kalmayanlar,<br/>
Ev kirasını ödeyemeyince kapı önüne konulacağını bilenler,<br/>
Çocuğunun okul taksitini dolarla ödeyenler,<br/>
Maaşının yarısını vergi olarak verenler,<br/>
Birikimleriyle iş kurmaya hazırlananlar,<br/>
En temel özgürlüklere sahip olmak için gün sayanlar,<br/>
Terör tehdidi altında yaşayanlar,<br/>
Verdiği oyla seçtiklerinin mahkeme kararıyla indirilmesi karşısında kendini küçük düşürülmüş hissedenler, <br/>
Zenginler, fakirler, Müslümanlar, sosyalistler, solcular, liberaller,<br/>
AKP’liler, MHP’liler, DTP’liler hatta CHP’liler,<br/>
Kadınlar, erkekler, çocuklar, gençler, emekliler,<br/>
Köylüler, şehirliler, sanatçılar, zanaatkârlar,<br/>
Çobanlar, Aysun Kayacılar,<br/>
Yani bizler!<br/>
<br/>
Unutmayalım!<br/>
Kar bizim kafamıza yağacak, kuraklık bizi vuracak, ayrık otları bizi saracak. <br/>
Devlet serası hep 21 derece olacak. Devlet serası hep sulanacak. Devlet serası hep aydınlatılacak. Devlet serası hep güvende olacak.<br/>
<br/>
03.04.2008</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/297.htm), [web.archive.org (arşiv bağlantısı)](http://web.archive.org/web/20100209204520/http://www.taraf.com.tr:80/makale/297.htm)
# Çok amaçlı provokatör

*Dr. Sivilay Genç 10.04.2008*

<div class="taraf_structure_2col_1zq">
<div class="margen_n">



 <p>Soru: Doktor Sivilay Abla, ben bir kayıp yakınıyım. Eğer siz de derdime çare olmazsanız Seda’nın programına çıkacağım. Benim amcaoğlu bir devlet kurumunda Aczimendi olarak çalışıyordu. Bundan 11 sene önce bir şubat ayında “İşler çok yoğun” deyip evden çıktı. Gidiş o gidiş. Kendisinden haber alamıyoruz. Geçenlerde Antalya’da görenler olduğu haberini aldık. Ailecek yardımlarınızı rica ediyoruz. (Rumuz: Kuzen)<br/>
<br/>
Cevap: Sevgili okuyucum! Sizin için hemen bir araştırma yaptırdım. Kendisi gerçekten de Antalya yakınlarında görülmüş. Çalıştığı kurumdaki eleman yetersizliğinden dolayı çok amaçlı provokatör kadrosuna geçmiş. Kara sakalıyla dinci, Hz. Ali kılıcı dövmesiyle Alevi, endamıyla milliyetçi, yani İsviçre çakısı gibi bir şey.<br/>
Unutmadan! Bir de görünmez adam özelliği kazandığını öğrendim. Kampusun içine türbanlı öğrencilerin, seyyar satıcıların ve zorla kredi kartı veren bankacıların girmemesi için yoğun tedbir almış Akdeniz Üniversitesi’ne; kara sakalı ve silahıyla elini kolunu sallaya sallaya girmiş ve elini kolunu sallaya sallaya çıkmış ve daha sonra yine elini kolunu sallaya sallaya girmiş ve yine... <br/>
<br/>
‘Fatih’alar ‘Yasin’ler de bitmez, 301’ler de<br/>
<br/>
Soru: Sevgili Sivilay Abla, Ben Ak Parti Gençlik Kolları’ndan Muhsin K. Üyesi olduğum partinin 301’inci maddede yaptığı değişiklikleri içime sindiremiyorum. Nasıl olur da Türklüğe hakaret, Türk Milletine hakaret olarak değiştirilir. ?imdi ‘Tüküreyim Türklüğüne’ demek serbest mi? Partimin bu politikasından dolayı mahalle kahvesine çıkamaz oldum. Yardımınızı rica ediyorum. (Muhsin K.) <br/>
<br/>
Cevap: Muhsin evladım, bu değişiklik Azerilerin ricası üzerine yapıldı. Çünkü Türklüğe hakaret olunca ucu onlara kadar uzanıyordu. Bizim açımızdan endişe edecek bir durum yok. ‘Fatih’alar ‘Yasin’ler bitmediği gibi, 301’ler de bitmez Karadeniz’de. <br/>
Değişikliklerden biri de, hakaretin ucu artık Azerilere kadar uzanmadığı için, hapis cezalarının kısaltılmasıdır. Ben de buna külliyen karşıyım. Hatta uzatılmalı. Dava açılması izninin Cumhurbaşkanı’na verilmesi de yanlış. Bir trafik polisinin ceza yazması gibi anında cezaları kesilmeli. Eğer uygulama böyle olsaydı Hrant Dink hapiste de olsa hâlâ yaşıyor olurdu. 301’inci maddeden davalık olup İstanbul sokaklarında elini kolunu sallayarak dolaşmaktansa, Güler Kömürcü’nün Nazi dövmelerinden yaptırıp Tel Aviv sokaklarında gezmek daha güvenlidir. <br/>
<br/>
Dört milyar dolarlık adamlar<br/>
<br/>
Soru: Sivilay Hanım, geçen haftaki yazınızda kıymetli hukukçularımızla ilgili ileri geri laflar ettiniz. Siz biliyor musunuz; Bir Yargıtay Başsavcısı, bir Anayasa Mahkemesi üyesi olsun kolay yetişmiyor. O beyinlerin kıvrımları oluşana kadar millet olarak ne bedeller ödüyoruz. Hiç hesap ettiniz mi? Bir Anayasa Mahkemesi üyesinin Türkiye’ye maliyetini. Hesap edin de ona göre konuşun. (Em. Hâkim Feridun Müderrisoğlu) <br/>
<br/>
Cevap: Siz söyleyince hesapladım ve dehşete düştüm. Üniversiteden mezun oluncaya kadar bize olan maliyetlerinde bir sorun yok. Ancak fatura son bir ayda epey kabarmış. Örneğin; AKP’ye kapatma davası açılması 20 milyar dolar kaybettirmiş. Anayasa Mahkemesi’nin açıklama yapmak için İzmir EXPO oylamasını beklemesi, dolayısıyla fuarın Milano’ya kaptırılması da tahminlere göre 30 milyar dolar kayba neden olmuş. Toplayınca 50 milyar dolar ediyor. 11 mahkeme üyesi bir de başsavcı etti sana 12. Böldüğünüzde kişi başına 4,1 milyar dolar düşüyor. Bu durumda “Ben dört milyar dolarlık adamım” diye göğüslerini kabartarak dolaşabilirler. <br/>
<br/>
Bir tarafı AB’de bir tarafı darbede<br/>
<br/>
Soru: Sivilay Abla, geçen hafta bizim kolejde eğilimlerimizin ölçüldüğü bir anket yapıldı. Gelecekten beklentilerimiz bölümündeki cevaplarıma göre yaşamam iç en uygun beş kentin hepsi AB üyesi ülkelerin kentleri çıkmış. <br/>
Oysa ben, Türkiye’nin AB’ye girmesine karşıyım. AKP’nin kapatılmasına karşı çıkıp iç işlerimize karışan, siyasi bir simge olan türban konusunda düzenlemelere destek verip laikliğin altını oyan, uyum yasaları kisvesi altında ordumuzun elini kolunu bağlamak isteyen AB üyesi bir ülkede de asla yaşamam. <br/>
İşte size bu yüzden yazıyorum. Yaşadığım bu yaman çelişkiden öyle iştahım kaçtı ki; İtalyan aşçımızın yaptığı armutlu parfeler bile boğazıma dizildi. Çok çaresizim, kurtar beni bu dilemmadan. (Rumuz: HeroTURK) <br/>
<br/>
Cevap: Sevgili yavrucuğum! Üzgünüm ama sen Avrupa Birliği’ne çoktan girmişsin, bir tek popon dışarıda kalmış. Sana önerim, hemen bir Erasmus programına başvur. Eğer başvuruları kaçırdıysan bu sorununla ilgili bir AB Gençlik Projesi yaz. Eminim ki senin gibi kaygıları olan İsveçli, İspanyol ve Polonyalı gençlerle sürdürülebilir bir sinerji oluşturursunuz. Atölye çalışmalarında içinde yarattığın ‘öteki’yi keşfedersin. El ele tutuşarak yapılan grup çalışmalarında önyargılarının farkına varırsın. Kesinlikle sana iyi gelecek. <br/>
<br/>
10.04.2008</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/339.htm), [web.archive.org (arşiv bağlantısı)](http://web.archive.org/web/20090907175305/http://www.taraf.com.tr:80/makale/339.htm)
# Ciao bella’dan TÜLALAKA’ya

*Dr. Sivilay Genç 17.04.2008*

<div class="taraf_structure_2col_1zq">
<div class="margen_n">



 <p>?u dünyada özendiğim iki insan var. Biri Mustafa Sandal, diğeri Ertuğrul Özkök. Onlar gibi yazmak varmış. Ne yazsan gidiyor.<br/>
Birazdan okuyacağınız bu bir sayfalık yazıyı yazana kadar canım çıkacağına şöyle kendimi koyversem, dökülenler yazı olsa, elden ele dolaşsa. <br/>
“Gitmeli miyim, yoksa karnabahar mı pişirmeliyim. ?arabın köpüğüne üflerken, plateste ileri seviyeye geçtiğimi hayal etsem ve Ortadoğu’ya barış gelir mi?” <br/>
Bir de üstüne bunları yazdığım için acayip itibar görsem. <br/>
Neyse bir yere gitmeyelim ve sizin sorunlarınıza geçelim. <br/>
<br/>
Mahkemeye versem seni asarlar<br/>
<br/>
Soru: Sivilay Abla, Geçen cuma günü darbe günlüklerini yayımladığı için hakkında iftira davası açılan Alper Görmüş’e destek olmak için Bakırköy Adliye Sarayı’na gittim. Ortada bir saray yoktu. O kadar dolambaçlı bir bina ki; adaleti değil çıkış kapısını bile bulmanız çok zor. Ayrıca mahkeme salonu denilen yere olsa olsa mahkeme hücresi denilebilir. Sizce neden böyle acaba? (Rumuz: Mahkemeye versem seni asarlar)<br/>
Cevap: Sevgili yavrum, biz hem adliyelere saray diyen hem de asık suratları mahkeme duvarına benzeten özel bir insan topluluğuyuz. Sünnete götürülen çocuğa “korkma bir şey olmayacak, sadece kalemle üstüne yazacaklar” denilmesi gibi; “saray”a diye gidiyoruz, mahkeme duvarıyla karşılaşıyoruz. <br/>
Odaların küçüklüğü konusunda ise mimarın mutlaka “adaleti etkilemek” suçundan hapis cezasına çarptırılması lazım. Sadece 10 kişinin girebileceği bu odalarda görülen davaların ilk on dakikasında düşen oksijen seviyesi ciddi kafa yapıyor. Adaletimizin kafası hayli bulanık. <br/>
<br/>
“Haksızsın be ihtiyarrrr!”<br/>
<br/>
Soru: Sevgili Sivilay Abla, ben Adalet ve Kalkınma Partisi ?ereflikoçhisarcık İlçe Teşkilatı Gençlik Kolları dördüncü başkanı Bedrettin. Abla bizim parti kapatılacak mı? Kapatılırsa biz ne yapacağız? (Rumuz: AK Bedrettin)<br/>
Cevap: Bedrettin evladım, ben senin babanı tanırım. Onunu babasını da bilirim. Hatta zorlasam babasının babasını da hatırlarım. Onların da partileri kapatıldıydı. “Allah devletimize milletimize zeval vermesin” dediler, kuyruklarını kıstırıp oturdular. Bana öyle geliyor ki ?ereflikoçhisarcık cephesinde değişen fazla bir şey yok. Sözgelimi; kulağınıza 6. Kolordu Komutanı yaverinin “Bu kapatma davası pek iyi olmadı kanımca” dediği çalınsa, parti olarak pek bahtiyar olacağınızı ve “acaba buradan bir uzlaşma kapısı açılır mı?” diye umutlanacağınızı iddia etsem size çok mu haksızlık etmiş olurum. “Haksızsın be ihtiyarrrr!” diyen maillerinizi dört gözle bekliyorum. <br/>
<br/>
Ciao bella’dan TÜLALAKA’ya<br/>
<br/>
Soru: Bir arkadaşım Alsancak’tan Karşıyaka’ya vapurla geçerken, gece saat iki sularında, bir arkadaş grubunun hep birlikte Ciao bella şarkısını söyleyerek eğlendiklerini görmüş. Ancak ne var ki aynı grubun vapur iskelesine yaklaşırken, birden bire “Türkiye laiktir, laik kalacak (TÜLALAKA)” sloganları atması üzerine şaşkına dönmüş. ?imdi, bu bir us yarılması mıdır yoksa travma mı? Sivilay Abla, yok mu bunun bir izahı? (Can Biryol)<br/>
Cevap: Sevgili Can, iyotlu su insanın zihnini açar. Askeriyede bile denizcilerin kumaşı farklı olur derler. Batı Çalışma Grubu’nun Deniz Kuvvetleri Komutanlığı’nda kurulmuş olması ya da Deniz Kuvvetleri Komutanı Özden Örnek’in darbe planları yapması bu gerçeği değiştirmez. Çünkü Deniz Kuvvetleri Komutanlığı AnKARA’dadır. Ankara’da deniz yoktur. Karaya çıkınca iyotun etkisi geçer. “Gemilerde talim var bahriyeli yarım var” şarkısı denizde kalır. Ciao bella, karada TÜLALAKA olur. <br/>
<br/>
“Hürriyet’i okuyunca bir tuhaf oluyorum”<br/>
<br/>
Soru: Hürriyet’i okuyunca içim bir tuhaf oluyor. Neden böyle hissediyorum. Gazeteyi okurken sanki burun deliklerimden beynime bazı gazlar sızıyor. Yorumsuz, günlük, sıradan haberleri okuyorum, yine de karnıma kramplar giriyor, başım ağrıyor, gözlerimin feri kaçıyor. Acaba bu gazete bize papaz büyüsü mü yapıyor. (Rumuz: Hürriyet çarpmış gibi oldum)<br/>
Cevap: Çocuğum, Hürriyet okurken gaz maskesi bile taksan, nükleer reaktör giysisi bile giysen ya da dokuz boğum papaz büyülerini bile çözdürsen yine de yan etkilerinden kurtulamazsın. Dümdüz bir okuyucu olursan böyle çarpılırsın. Hürriyet’te sayfaların özenle kurulduğunu bilmelisin. Örneğin; Ana sayfada şöyle bir haber var diyelim: “Tayip Erdoğan Kavaklıdere Camii’nde Cuma namazı kıldı. Cami çıkışı etrafına toplanan çocuklara oyuncak dağıttı.” <br/>
Bu habere bakarken yine görüş sahana girecek şöyle bir habere rastlayabilirsin: “Venezüela’da on beş çocuğu kaçırarak öldüren sapık yakalandı. Martin P. isimli zanlının çocukları oyuncakla kandırdığı öğrenildi.”<br/>
Bu iki haber arasında bir bağlantı yok diyeceksin. Ama senin gözlerin bu haberleri bir bütün olarak görür. Beyninde de bu haberler birbirine yakın odalarda depolanır. <br/>
Bilinçaltının sana oynadığı bu oyundan Venezüela Başbakanı’nın kârlı çıkacağını düşünmüyorsun değil mi?<br/>
<br/>
17.04.2008</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/414.htm), [web.archive.org (arşiv bağlantısı)](http://web.archive.org/web/20090907173656/http://www.taraf.com.tr:80/makale/414.htm)
# ODTÜ Rektörü kim olsun?

*Dr. Sivilay Genç 26.04.2008*

<div class="taraf_structure_2col_1zq">
<div class="margen_n">



 <p>Soru: Sevgili Sivilay Abla, ODTÜ’lü bir öğrenciyim. Üniversitemizde yakında bir rektörlük seçimi olacak. Rektörlük binasındaki odalarından dışarıya bakarken gelip geçen öğrencileri yürüyen para banknotları olarak gören, ‘düşünce kulübü’ kurmak isteyen öğrencilere “Ne gerek var canım, Atatürkçü Düşünce Kulübü var ya” diyen yönetim belki de değişecek. Ancak ne yazık ki seçimlerde sadece öğretim üyeleri oy kullanabiliyor. Size göre rektör seçimlerinde öğrencilerin fikirlerinin alınması ODTÜ’nün devrimci ruhuna daha uygun değil mi? (2. Yurt’tan Cem Kemer)<br/>
Cevap: Aman diyeyim. Öğrencileri bu işe karıştırma. Öğretim üyeleri iyi kötü birini seçiyorlar. Bu işi ODTÜ’nün devrimci öğrencilerine bıraksan; 2007 seçimlerinde yurtlar bölgesinde açılan sandıklarda en yüksek üçüncü oyu alan Hulki Cevizkabuğu büyük ihtimalle rektör olarak seçilir. Katılımcı demokrasinin sınırlarını zorlayalım deyip dekan ve bölüm başkanlığı seçimlerinde de ‘devrimci’ öğrenci oylarını saymaya kalkarsan Tarih Bölüm Başkanı Turgut Özakman, Siyaset Bilimi Bölüm Başkanı Yaşar Nuri Öztürk olur. Biz de eski rektörü bile mumla ararız. <br/>
<br/>
Kayacı ile Erdoğan arasında düzeyli bir ilişki var<br/>
<br/>
Soru: Ülkemizin biricik demokrasi doktoru Sivilay Abla! Ünlü manken Aysun Kayacı, hükümeti ayak takımının iktidar ettiğini söylemişti. Geçen gün de Sayın Başbakan sendikacılar için “Ayak takımı baş olursa kıyamet bundan kopar” dedi. Kim ayak kim baş oldu şimdi? Sendikacılar mı AKP’yi iktidar yaptı yani. Aysun Kayacı ile Başbakan arasında nasıl bir ilişki var? Ne oluyor? Biri ışıkları yaksın. ?aka yapıyorlarsa hiç komik değil. Ben bu işin içinden çıkamıyorum. Lütfen kafamdaki bu kör düğümü çöz abla. (Aylak Takımından biri)<br/>
Cevap: Sevgili Aylak çocuğum. Önermeler arasındaki bu uyuma bakılırsa Başbakan ile Aysun Kayacı arasında düzeyli bir ilişki var. Genç Siviller’in ÖSS sorularına dönecek ama gel birlikte bu iki önermenin bizi nereye ulaştırdığını bulalım:<br/>
Aysun arkadaş “AKP’yi ayak takımı iktidara getirdi” demiştir. Tayyip arkadaş ise “Ayak takımı baş olursa bundan kıyamet kopar” diye eklemiştir. Bu iki önermeye göre AKP’nin iktidar olması sonucunda ne kopmaktadır? <br/>
Doğru cevap: Kıyamet, olacaktır. Lütfen kimse kızmasın, Başbakan kopya verdi. <br/>
<br/>
Diyarbakırlı manav<br/>
<br/>
Soru: Sivilay Abla, Hayatımda ilk kez Diyarbakır’a gittim. Diyarbakır dünyadaki hiçbir yere benzemiyor. Örneğin trafik ışıkları Mavi-Turuncu-Kırmızı. Ben bir gün kaldığım için fark edememiş olabilirim. Siz bilge kişiliğinizle biz aydınlatsanız. Diyarbakır’ın başka eşsiz özellikleriyle ilgili bizi bilgilendirseniz ne güzel olur. (Toygar Onur)<br/>
Cevap: Toygarcığım, ben 36 sene boyunca Gezelim Görelim programında Nuray Yılmaz’ın asistanlığını yaptım. En az gittiğim yere sekiz kez gitmişimdir. Diyarbakır’ı da çok iyi bilirim. Örneğin, Diyarbakırlı bir manav temel salatalık malzemeleri olan Hıyar, domates ve limonu bir arada tezgâhına dizemez. Arlarına havuç ya da turp atmak zorundadır. Diğer taraftan Galatasaray, Diyarbakır’da maçlarını toprak sahada yapabilmektedir. Sarı, kırmızılı kıyafetlerle pikniğe gidilememektedir. Çiçekçilerin siyasi danışman bulundurmak zorunda olduğu tek şehir Diyarbakır’dır. Daha sayamıyorum. Çünkü aynı zamanda Diyarbakır, hakkında bu kadar uzun konuşmanın sakıncalı olabileceği bir şehirdir. <br/>
<br/>
Deniz’in 23 Nisan Coşkusu<br/>
<br/>
Soru: Sivilay Ablacığım nasılsın? Ben Ankara’dan Yaşar. Ablacığım, Deniz Baykal bu sefer gerçekten iyi değil. “Din benim, millet benim, devlet benim, sana ne” demeye başladı. Dağ gibi adam niye bu hallere düştü? Bir çare bul ne olur. (Rumuz: Denize bakar bakar ağlarım)<br/>
Cevap: Sevgili Yaşarcığım, dün 23 Nisan’dı. Allah biliyor. Bu resmî bayramlar içinde bana en sempatik geleni 23 Nisan. 23 Nisan’ın da en hoşuma giden ritüeli bir bayramlık koltuk değişimidir. ?imdi Deniz Baykal’ın bu hallerini de 23 Nisan coşkusuyla açıklıyorum. Bir saatlik Başbakanlar, Cumhurbaşkanları gibi Baykal’da bir bayramlık bile olsa milletin, dinin sahibi olmanın keyfini sürmek istemiş, Çok mu? Ancak devleti niye saydı, onu ben de çözemedim, zaten onların tapulu malı değil miydi?<br/>
<br/>
24.04.2008</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/489.htm), [web.archive.org (arşiv bağlantısı)](http://web.archive.org/web/20090907192437/http://www.taraf.com.tr:80/makale/489.htm)
# 60’ından sonra azmak

*Dr. Sivilay Genç 09.05.2008*

<div class="taraf_structure_2col_1zq">
<div class="margen_n">



 <p>Soru: Sivilay Abla! Ben kimya öğretmeniyim. Size bu mektubu Bursa’dan yazıyorum. Gördünüz mü İslamcı ihtiyar gazetecinin yaptığını. Zaten en fazla bu hacı-hoca takımından korkacaksın. Müslümanlığı kimseye bırakmazlar, dini, imanı ağızlarından düşürmezler ama nerde bir sapıklık varsa hep altından bunlar çıkıyor. Ne dersiniz, yanlış mıyım? (Ayla Kocaoğlu)<br/>
Cevap: Bildiğiniz gibi bizim dilimizde “40’ından sonra azmak” diye çok veciz bir söz vardır. Ancak, Kürşad Tüzmen’ın ihracattaki başarıları, gayri safi milli hâsılanın yükselmesi, AB üyelik süreci ve küreselleşmenin etkileriyle bu 40 yaş bariyeri aşılmıştır. Andropoz yaşı 60’lara dayanmıştır. Demek ki; bunun hocalıkla, hacılıkla ilgisi yoktur. Senin öğretmenliğini yaptığın kimya alanıyla daha ilişkilidir. <br/>
Bu konuda medyamız da farklı farklı tutumlar içindedir. <br/>
“Allaaaah!!! İslam sporun kalesinde açık yakaladık, şöyle beşlikten bir gol çakalım” diyen meslektaşlarımın cephesinde sürpriz yok. Adamın suçunu ideolojilerine bölüştürmeye çalışan gazeteci arkadaşlarıma bir uzmanlık sorusu sorup geçiyorum: <br/>
Hüseyin Üzmez’in tecavüz suçundan ‘İslamcı’ kimliğine üç hisse düşerse; ‘anti-emperyalist’, ‘AB karşıtı’, ‘ulusalcı’ kimliklerine kaçar hisse düşer? <br/>
Diğer taraftan; AKP’nin kapatılması davasıyla ilgili ilk sorulara “Henüz gerekçeli kararı görmedik, görelim ondan sonra yorumlayacağız” diyen MHP’li yöneticiler gibi, hukuk perisi kesilenler ile sanki beraber bu haltı işlemiş gibi mahcup olup savunmaya geçenlerin haline ise gerçekten üzülüyorum. <br/>
Bence İslam adrenalin dinidir. Son dakikaya kadar geçme-kalma heyecanı sürer. Hiçbir garanti yoktur. Bitiş ziline kadar kimin kazanacağı, kimin kaybedeceği belli değildir. Yani bu kadar şaşırmayın, herkesin başına gelebilir. <br/>
Sonuç olarak üzülmemiz gereken tek şey var. O da bir genç kızın ziyan olan hayatı. <br/>
<br/>
Uzun ömürlü olmanın sırrı<br/>
<br/>
Soru: Sivilay Ablacım, Parti ömrünün ortalama 4,5 yıl olduğu ülkemizde CHP 83 yaşını tamamlamış, 84’ten de gün almaya başlamış. Sağlıklı Beslenme Uzmanı Taylan Kümeli, uzun yaşamanın sırrını yoğurt, ceviz, brokoli, ısırgan otu gibi şeyler olarak açıklıyor. Siyaseten uzun ömürlü olmanın da böyle sırları var mıdır? (Erkan Mutlu, Van)<br/>
Cevap: CHP’nin bu kadar uzun ömürlü olmasının nedeni stresten uzak durmasıdır. İktidar olmak istemez, çünkü iktidar streslidir. Muhalefette ise sadece ağzınız çalışır, ağzınızın kirası da yoktur. <br/>
Bir diğer sırları ise istikrardır. CHP 83 yılda sadece altı genel başkan değiştirmiştir. (Atatürk, İnönü, Ecevit, Baykal, Hikmet Çetin, Altan Öymen) <br/>
Tabii ki vahşi dünyadan gelecek tehditlere karşı en iyi savunma mekanizması bu partiye aittir. Bildiğiniz gibi altı adet oku vardır. <br/>
<br/>
Yargı’larını etkilemeye çalışma suçu<br/>
<br/>
Soru: Sayın Sivilay Abla, sizin gazetenizde Danıştay katili Alparslan Aslan’ın Ergenekon paşası Veli Küçük’le çekilmiş fotoğraflarını görmüştüm. Saldırganın cebinden Ulusal TV’ye ait basın kartı da çıkmıştı. Kızkardeşlerinin bu olaydan sonra başlarını örttükler ve özellikle bu kıyafetle mahkeme salonlarında boy gösterdikleri söyleniyor. Alparslan’ın hapishanedekilere “Yakında darbe olacak ve beni çıkaracaklar” dediğini de duymayan kalmadı. Son olarak da TRT Radyosu’nda istek türkü yapar gibi, “Tayyip Erdoğan’dan şeriat getirmesini reca ediyorum. Genelkurmay’da lütfen bu olaya karışmasın” naifliğinde şeriat istemesi gözümün önünden gitmiyor. <br/>
Ancak mahkemenin gerekçeli kararında “Türban için yaptı” yazıyor. ?imdi hangisine inanmalıyız. İşin içinden çıkamadım. Yardım ederseniz çok sevinirim. (Ferhan Güzel)<br/>
Cevap: Hepimizin çok iyi bildiği gibi yargıyı etkilemeye çalışmak suçtur. Yargı mensuplarımızın da, adı üzerinde, ‘yargı’ları vardır. Bahsettiğiniz tüm bu deliller, raporlar, belgeler yargıyı daha doğrusu yargıları etkilemektedir. Yargıçlarımız bunun olmasına asla izin vermezler. Gördükleri, okudukları ve duyduklarına göre değil yargılarına göre karar verirler. <br/>
Bildiğiniz gibi kendisi eski bir yargıç olan 10. Cumhurbaşkanı Ahmet Necdet Sezer, daha Alparslan Aslan yakalanmadan bu saldırının laikliğe ve Cumhuriyetin temel niteliklerine bir saldırı olduğunu ilan etmişti. Gördüğümüz gibi bu olayın üstünden daha iki saat geçmeden ‘yargı’lama tamamlanmıştı. Neden üç sene mahkemelerde zaman kaybedildi, ben de anlamış değilim. Milli servete yazık.<br/>
<br/>
01.05.2008</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/541.htm), [web.archive.org (arşiv bağlantısı)](http://web.archive.org/web/20090911020921/http://www.taraf.com.tr:80/makale/541.htm)
# 68 sendromu sardı dört bir yanımı

*Dr. Sivilay Genç 21.05.2008*

<div class="taraf_structure_2col_1zq">
<div class="margen_n">



 <p>Soru: Sivilay Abla selamlar, her gün kendimi Nişantaşı’nın cafelerine atmak istiyorum. Pahalı şampanyalar patlatmak, 360’ın menüsündeki en pahalı yemekleri söyleyip yarısından çoğunu tabakta bırakmak istiyorum. Hedonizmin sınırlarını aşmak istiyorum. Ama Deniz Gezmiş’in idamının yıl dönümünde de televizyonlarca çağrılan olmak, Denizden konuşmak, Denizlerce çoğalmak istiyorum. Che beremi takıp, Ciao Bela ile coşmak istiyorum. Yalın ayak yere basmak istiyorum. Ne eksiğim var ottan, böcekten; bende onlar gibi ‘up’ olmak istiyorum. (Ertuğrul Yılmaz)<br/>
Cevap: Sevgili Evladım, 68 kuşağı deyince ilk akla gelen de olmak istiyor musun? Cevabın evet ise, endişelenecek bir şey yok. Her mayıs ayının başında ortaya çıkan, bahar yorgunluğundan sonra en sık rastladığımız vakadır. Biz buna “şark usulü 68 kuşağı sendromu” diyoruz. Daha önce bana bu konuda başvuran bir grup hastam olmuştu. Onlara bir takım önerilerde bulunmuştum. Bu çatışmalı durumdan kurtulmak için bir gazete çıkarıyorlar. Adı neydi bakayım... Marjinal miydi?.. Hah anımsadım anımsadım, Radikal. Hatta bir değil bazen iki tane de çıkarıyorlar. Sen de onlara katılabilirsin. Aslında hiçbir şey yapmasan da biraz sabredince geçiyor. Önümüz yaz. Havların ısınmasıyla gevşersin. Birkaç ay içinde bu kırıklığı üzerinden atarsın. <br/>
<br/>
Kemal Unakıtan Chavez’e dönüşürdü<br/>
<br/>
Soru: Demokrasinin ablası, Sivilay Abla, ben o kadar mutsuzum ki. Allem ettim, kallem ettim, ağzından girdim burnundan çıktım. Elimden geleni ardıma komadım. Akademik işlerimi bıraktım, gecemi gündüzüme kattım. Çarşaf çarşaf yazılar yazdım. Yine de şu CHP’ye “Demokrasi de iyi bir şeydir” dedirtemedim. Umut’uma karşı Oran’tısız güç kullandılar, engel olamadım. Sence ben nerde yanlış yaptım. (Fuat Peymacun)<br/>
Cevap: Sevgili Fuat, <br/>
Sizler, 17 Kasım hareketi olarak... Pardon bu Yunanistan’da bir terör örgütüydü, her neyse, senenin son aylarının birinin adını taşıyan hareket olarak; “CHP’yi nasıl kurtarırız?”, “Darbeci emekli paşalar ile aynı fotoğraf karesine girmeden Cumhuriyet mitinglerinde boy göstermeyi nasıl başarırız?” sorunlarıyla boğuşmaktan oldukça yoruldunuz. Senin için çok üzülüyorum. Daha gençsin, bu kadar stres niye. CHP’ye harcadığın enerjinin yarısını başka şeylere harcasan, örneğin; BBP komünist parti olurdu, Kemal Unakıtan Chavez’e dönüşür, Fatih Altaylı Ferrari’sini satıp Tibet’e yerleştirdi. <br/>
Bence kendine yeni uğraşlar edinmelisin. <br/>
<br/>
Sekize üçün sekizi, dokuza ikinin dokuzu<br/>
<br/>
Soru: Sivilay Abla, yaşıtız belki ama sizi abla diyebilir miyim? Ben Türkiye’de rejimin sigortası bir mahkemenin taa Sezar döneminden kalma üyesiyim. Anlayacağınız çok yaşlıyım. Hani, sekize üçün sekizi, dokuza ikinin dokuzu var ya, o taraftanım işte. <br/>
Emekliliğim yaklaştı. Sadece ben değil tüm dokuz sekizliklerin emekliliği yaklaştı. Anlayacağınız altı beşlikten gol yiyeceğimiz günler yakın. Ne yapmalıyız? Ocağınıza düştük. Siz bir şeytanlık düşünürsünüz. (367. Hukuk Taburu Yazıcısı)<br/>
Cevap: Sevgili yaşlı arkadaş, Köy Enstitüsünde bize Hipokrat yemini ettirdikleri için sana yardımcı olacağım. Doktorluk işte, gerekirse şeytan olmayı bile göze almak zorundayız. <br/>
?imdi, öncelikle yaşınıza itiraz edin. “Babam bizi erken evlendirmek için yaşımızı büyük yazdırdı Hâkim beeeey” deyin. Sonra kemik yaşınızı ölçtürün. O zamana kadar bol bol yoğurt yiyin, süt için. Ama köy sütü ve yoğurdu, marketlerde satılanlarda hiç iş yok. <br/>
Yine işe yaramazsa “65 yaşındayım ama yarısı uykuda geçti, 37,5 gibi hissediyorum, heyyt!” diye bağırın. Kış olsaydı kar yağarken denize girin derdim. Hah, bir de “Türkiye laiktir laik kalacak, ama biz emekli olmazsak” diye slogan atın. <br/>
Benim tanıdığım devlet sizi emekli etmemek için bir yol mutlaka bulacaktır.<br/>
<br/>
08.05.2008</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/620.htm), [web.archive.org (arşiv bağlantısı)](http://web.archive.org/web/20090907192454/http://www.taraf.com.tr:80/makale/620.htm)
# Cuntacılığın şerefini iki paralık ettiniz ulannn!

*Dr. Sivilay Genç 21.05.2008*

<div class="taraf_structure_2col_1zq">
<div class="margen_n">



 <p>Soru: Muhterem Sivilay Ablacığım, 11 Eylül saldırısından sonra tüm Araplar’a hatta Müslümanlara suç ortağı muamelesi yapılmıştı. Mehmet Ali Ağca; Papa’ya suikast düzenledikten sonra tüm Türk milleti yıllarca Avrupa’da başı önünde gezdi. Rahip ve misyoner cinayetlerinden sonra artık Trabzon ve Malatya şehirleri Trabzon Sporla ve Malatya kayısı ile anılmıyorlar. <br/>
Burma’da (Myanmar) askerî cunta yaklaşan kasırgayı bildiği halde vatandaşları uyarmamış, rejime karşı bir girişim olmasın diye yabancı kuruluşların yardım dağıtmasına izin vermiyor. Peki! Myanmar Cuntacıları’nın bu hali bizim darbeci paşaları utandırıyor mudur? ‘Cuntacılığın şerefini iki paralık ettiniz ulannn!’ diyorlar mıdır? (Rumuz: Burma’nın Göz Yaşları)<br/>
Cevap: Sevgili Yavrucuğum, gerçek dünyada Erol Taş gibi açıktan kötülük düşünen kimse yoktur. Myanmarlı Cuntacılar da, bizim cuntacılar da böylesinin hepimiz için daha iyi olduğunu düşünerek askerî darbe yaparlar. <br/>
Sen Myanmar’da olan felaketten bahsederken benim de aklıma 1999 depremi geldi. 28 ?ubat post-modern darbesinin hemen sonrasıydı. Yaşanan deprem felaketinde kırk binden fazla insanımız ölmüştü. Tüm Türkiye, devletten önce seferber olmuş, deprem bölgelerine aş evleri, yardım kamyonları göndermişti. O dönemin askerî idaresi yardım için koşanların, insanların çaresizliğinden yararlanıp irticai propaganda yapmaları ihtimaline karşı yardımların dağıtılmasını engellemişti. <br/>
?imdi bunu gaddarca bulabilirsin. Ancak bu kararı verenlerin; şeriatçı olarak hayatta kalmaktansa; laik bir vatandaş olarak enkaz altında kalmanın daha şerefli olduğuna inandıklarını bilirsen, felaket bölgesinde yardım dağıtılmasını engellemelerini biraz olsun anlayabilirsin. <br/>
Tanrı; bizleri yani ülkesinde darbe olmuş ya da olma ihtimali olan Türkiye, Pakistan, Fiji, Sudan, Cezayir, Burma gibi ülkeleri tabii ve tabii olmayan tüm afetlerden korusun. <br/>
<br/>
Bu yıl kesin çıkacak bir ÖSS sorusu<br/>
<br/>
Soru: Sevgili Sivilay Abla, Üniversitelere ayakta öğrenci alınmaya başlandı. YÖK Başkanı ‘Ortalar boş, ilerleyelim arkadaşlar, kapı önünde birikmeyelim. Duraklarda yolcu var’ diye uyarıda bulunuyor. Madem duraklarda bu kadar yığılma var, biz de kendi sınavımızı yapalım dedik. Genç Siviller ÖSS sınavı için soru hazırlayıp gencsiviller.oss@gmail.com adresine gönderebilirseniz çok makbule geçer.” (Tansel Alaztepe) <br/>
Cevap: Sevgili arkadaşlar, sizin için bir ÖSS sorusu hazırladım. Sizin sınavda defter kitabın açık, kopya çekmenin serbest olacağını tahmin ettiğim için hazırladığım soruyu buradan gönderiyorum. <br/>
Sevgili okuyucularıma, özellikle ders anlatmaktan zombileşmiş dershane öğretmeni evlatlarıma sesleniyorum. Siz de soru bankasını soru gönderin. <br/>
İşte benim hazırladığım soru:<br/>
ÖSS sorusu: İbrahim Tatlıses’in ‘Tek tek’ şarkısında 81 kez ‘Tek’ denildiği tespit edilmiştir. Buna göre; İbrahim Tatlıses ile ‘Tek’ kelimesi arasındaki ilişki aşağıdakilerden hangisiyle benzerlik göstermektedir?<br/>
a) DTP ile ‘Süreç’ kelimesi arasında<br/>
b) CHP ile ‘Laik’ kelimesi arasında<br/>
c) AKP Gençlik Kolları ile ‘Başkanım’ kelimesi arasında<br/>
d) Liberal aydınlar ile ‘Hani’ kelimesi arasında<br/>
e) Hepsi<br/>
<br/>
PLATONİK DAVET<br/>
<br/>
Tuncay Özkan, aramıza hoş geldin<br/>
<br/>
İlk başlarda paniğe kapılıyorduk. ‘Durduk yerde Hakan ?ükür’e laf mı geçirsek’, ‘Türk okullarına burun mu kıvırsak’, ‘Ay! ne yapsak da böyle yaftalanmadan kurtulsak’, diye elimiz ayağımız birbirine dolanıyordu. Ama artık biz alıştık, sen de alışırsın. <br/>
Geçen, İstiklal caddesinin kalabalığında yürürken, elli metre arkamdan “Hey! Fetullahçı” diye bağırdılar; inan ki üstüme aldım, dönüp ‘ben mi?’ dercesine parmağımla kendimi gösterdim. Bir de ne göreyim punkçu bir kız ve siyahî bir beyin de aralarında olduğu kalabalık bir grup, benimle aynı tepkiyi göstermiş. Gördüğün gibi biz çok daha fazla kişiyiz. Ulusalcıların bu isimle çağırmaktan hoşlandığı insanlara şöyle bir bakıyorum, kimliklerine, dünya görüşlerine göre köşelere diziyorum. Neredeyse memleketin, hatta dünyanın ¾’ünü kaplayacak kadar insan ediyor. Sevgili Tuncay, aramıza hoş geldin!<br/>
<br/>
15.05.2008</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/621.htm), [web.archive.org (arşiv bağlantısı)](http://web.archive.org/web/20090907192459/http://www.taraf.com.tr:80/makale/621.htm)
# 19 Mayıs soruları

*Dr. Sivilay Genç 22.05.2008*

<div class="taraf_structure_2col_1zq">
<div class="margen_n">



 <p>Bir 19 Mayıs’ı daha geride bıraktık. Daha önceleri bu bayramın içinde çok sayıda ‘ve’ vardı. Yanılmıyorsam şöyleydi: Atatürk’ü Anma ve Gençlik ve Spor ve Bayramı. Kim yaptıysa eline sağlık, ‘ve’lerde çok ciddi bir sadeleştirme yapıldı. <br/>
Bugün ağırlıklı olarak 19 Mayıs törenleri ve gençlerle ilgili sorularınız üzerinde duracağım.<br/>
Soru: Muhterem Sivilay Abla, Cumhuriyetimizin kurucuları bu ülkeyi gençlere bıraktı. Onların çarıkları yırtıktı, karınları açtı. Bu büyük fedakârlıklara rağmen, şimdiki gençler stadyumlarda yapılan bayram törenlerinden kaytarmanın peşinde. Bazıları da bu törenleri beğenmiyor, modası geçmiş diyor. Cumhuriyetimize sahip çıkmaları gerekirken, sorumsuzluk sergileyen bu gençlere siz de bir iki laf edin ne olur. (Haydar Kanık)<br/>
Cevap: Sevgili Haydar, bu ülkeyi gençlere bıraktılar, çünkü başka şansları yoktu. Yanlarında götüremeyeceklerine göre doğal olarak onlardan sonra gelen kuşaklara kalacaktı. Sonuçta ortada doğal bir el değiştirme süreci varken; 11-12 senelik eğitim hayatları boyunca bu konunun tekrar tekrar gençlerin yüzüne vurulmasını ruhsal gelişimleri açısından çok sakıncalı buluyorum. <br/>
Hele ‘yırtık çarık’ ajitasyonunu hiç anlamıyorum. Mantığımızı çalıştırırsak ‘yırtık çarık’lılar ülkeyi şu anda seksenli yaşlarını geçmiş olan dedelerimize, ninelerimize bıraktılar. Onlar, çocuklarına, çocukları da çocuklarına bıraktı. Bugünkü gençlerin stadyumlarda ille de bir şükran jimnastiği yapmaları gerekiyorsa ‘İspanyol paça pantolonlu’ anne babaları için yapmaları gerekir. <br/>
Diğer taraftan; ortada yapılan bir iyilik varsa da bunun sürekli hatırlatılması, ne kadar kibar bir davranış, onu da sizlerin takdirine bırakıyorum. <br/>
Soru: Sevgili Sivilay Abla, ben lise öğretmeniyim. Ulu Önder Atatürk, Türkiye Cumhuriyeti’ni gençlere emanet etti. Gençlerimiz bu rejimin bekçileri. Atamızın emanetine hıyanet etmemeleri, bekçilik yaparken kuş uçurtmamaları için onları nasıl bilinçlendirmeliyim. Bizi aydınlatırsanız sevinirim. (Makbule K.)<br/>
Cevap: Sevgili kızım, emanetçi ile emanet arasındaki ilişki yiyeceklerle derin dondurucu (deep freeze) arasındaki ilişkiye benzemektedir. Derin dondurucudaki yiyecekler olduğu gibi kalır, kimsenin karnını doyurmaz. Bence öğrencilerine derin dondurucu olmayı değil bir fırın olmayı öğütlemelisin. Gençler, kendilerine ‘emanet’ edilen malzemeyle güzel yemekler yapsınlar, yemeğin kokusu dünyanın öbür ucundan duyulsun. Herkesler bizim sofraya özensin. <br/>
Bekçilik de öyle yavrucuğum. ?imdi bir fabrikanın bekçisi olduğunu düşün. O fabrikada ne üretiliyor, verimli çalışıyor mu, araştırma-geliştirmeye önem veriliyor mu, malzemeden çalınıyor mu? Bu soruların cevabını bir bekçi verebilir mi? <br/>
Siz bu ülkenin bekçisisiniz diye bağıranlar, emekliliği çoktaaan gelmiş hatta geçmiş ama üretim hattının başından ayrılmamakta ısrar edenler. Öğrencilerinize uyarın. Bekçilik görevi, ihtiyarların onlara kötü bir numarası. <br/>
Fabrikayı güvenli bir sanayi bölgesine taşısınlar. Çevre fabrikalarla ve ahaliyle iyi ilişkiler kursunlar. İşçilerin hakkını versinler. Ne dış tehdit kalır, ne de iç tehdit. Böylece milyon tane bekçiye gerek kalmaz.<br/>
<br/>
PLATONİK DAVET<br/>
<br/>
Vatan, Metehan ve Baki<br/>
<br/>
Benim zamanımda; ilkokulda öğretmenin gözde öğrencileri vardı. Onlar, ders boş geçtiği zamanlarda konuşanları bir kâğıda yazar, öğretmen dayak atmak istediğinde öğretmenler odasından kızılcık sopasını getirmek için birbirleriyle yarışırlardı. Öğretmenin ayak işlerini halletmeyi kendilerine verilmiş bir ayrıcalık gibi görürlerdi. <br/>
Öğretmene yaptıkları yağcılık bir gün öğretmenin bile midesini kaldırmış olacak ki, dayak yeme sırası onlara gelmişti. Kendilerine atılacak kızılcık sopasını yine kendi elleriyle öğretmenin eline teslim etmişlerdir. <br/>
Sopa kafalarına inerken eski ayrıcalıklı günlerin bittiği mesajını almamakta ısrar edip, adeta sopanın rüzgârında serinliyormuş hissini yaymaya çalışıyorlardı. Duydukları acıdan gözlerinden yaşlar boşanıyor, ama okulun demirbaşındaki bu ders araç-gereçin sağlamlık testinde bizim kullanılmamız ne büyük bir ayrıcalık demeye getiriyorlardı.<br/>
Oh olsun demediğimi, bu hallerine acıdığımı çok iyi hatırlıyorum. <br/>
?imdi bunu niye anlattım diyeceksiniz. Basın taburunun en cevval erlerinden Vatan Gazetesi, Bayan Büyükanıt haberinden sonra Genelkurmay’ın akredite gazeteler lisesinden çıkarıldı. Önceki aylarda da Sabah Ankara Temsilcisi Metehan Demir ve CNNTürk Genelkurmay muhabiri Kemal Yurteri o kadar büyük sadakatle geçen yılların ardından, Genelkurmay’a karşı işledikleri ilk ‘hata’dan sonra işlerinden olmuştu. <br/>
Oh olsun demedim, demiyorum.<br/>
<br/>
22.05.2008</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/627.htm), [web.archive.org (arşiv bağlantısı)](http://web.archive.org/web/20090907192504/http://www.taraf.com.tr:80/makale/627.htm)
# Bir şarkısın sen Tek Türkiye

*Dr. Sivilay Genç 29.05.2008*

<div class="taraf_structure_2col_1zq">
<div class="margen_n">



 <p>Soru: Pek kıymetli Sivilay Ablacığım! Ben lise son sınıf öğrencisiyim. ÖSS yaklaşıyor. Bu nedenle benim mektubuma öncelik verirsen çok memnun olurum. Deneme sınavlarında aldığım puanlar çok iyi. Mühendislik yazacaktım ama Samanyolu TV’de gösterilen Tek Türkiye dizisinden sonra doktor olmaya karar verdim. Doktor olup Anadolu köylerinde kötülerle savaşmak istiyorum. Onları sürekli aydınlatmak istiyorum. Bu kararımla ilgili yorumunuzu merakla bekler, ellerinizden öperim. (Rumuz: Doktor Tarık Junior)<br/>
Cevap: Sevgili Yavrum. Sorumlu gazeteci-doktor kimliğim depreştiği için diziyi iyice tetkik etmeden sorunu cevaplamak istemedim. <br/>
Nedense Samanyolu deyince aklıma, bir TV kanalından çok, ağır ağır dönen disko topunun altında Fecri Ebcioğlu’nun seslendirdiği Samanyolu şarkısıyla dans eden çiftin Türk filmlerinden taşmış görüntüsü gelmiştir hep. Sanırım tuhaf olan ben değilim.<br/>
Soruna vereceğim cevabın anlaşılması için önce diziyi biraz açalım. Tek Türkiye dizisine göre iki çeşit Kürt olduğunu anlıyoruz: Cahil Kürtler, Kötü Kürtler. Cahil Kürtler; kendileri için neyin iyi neyin kötü olduğunu bilemeyen, buğday başakları gibi her kuvvetli rüzgâra göre savrulmaya hazır, başıboş bırakırsan davulcuya mı zurnacıya mı varacağını kestiremediğimiz bir avuç halktır. Kötü Kürtler ise; en son rahmetli Erol Taş’ın kahkahalar atıp koyun budunu kocaman ısırıklarla sıyırdığı görüntülerde hatırladığımız beter insan tiplemeleridir. Kötü olduklarını ispatlamak için gösterilen gayret o derece abartılıdır ki, kötü adam yazan t-shirtlerle kamera karşısında boy gösterseler daha az göze batar. <br/>
Dizide Türk olarak karşımıza çıkan ise; senin de pek özendiğin, aklın, bilimin, sağduyunun, modernliğin, beyazlığın, iyiliğin, fedakârlığın, muhteşemliğin, kusursuzluğun timsali Doktor Tarık’tır. Çalıkuşu Feride ve Hasanoğlan Köy Enstitüsü mezunu Cumhuriyet Öğretmeni Münevver’den sonra halkı bu kadar iyi aydınlatan bir kahraman vatan evladı görülmemiştir. Dizi siyah beyaz olsa, Doktor Tarık’ın da bir köy enstitüsünde üç aylık baytarlık eğitimi aldıktan sonra köye doktor olarak tayin edildiğine bahse bile girebilirsiniz. <br/>
Sevgili Evladım! Bu halk, aydınlatacağım diye gözlerine projektör çakanlardan hiç hoşnut değil. Gel sen ol! Bu hevesten vazgeç. İlle de STV’den kendine bir kahraman seçmek istiyorsan muhafazakârların Acun Firarda’sı Ayna programının, bakkala ekmek almaya çıkmışken kendini Kongo’da bulmuş izlenimi veren kıyafetli sunucusunu seçebilirsin. Hem belki sen; Afrika’yı Güney Asya’yı gezerken, “iyi ki Türkler emperyalist olmamış” düşüncesini aklımıza getirecek kadar oryantalizmin dibine vurmazsın. Sevgiler.<br/>
<br/>
29.05.2008</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/755.htm), [web.archive.org (arşiv bağlantısı)](http://web.archive.org/web/20090907192520/http://www.taraf.com.tr:80/makale/755.htm)
# Eurovision dış politikamızda belirleyici olsun

*Dr. Sivilay Genç 29.05.2008*

<div class="taraf_structure_2col_1zq">
<div class="margen_n">



 <p>Soru: Sivilay Abla, Bu yılki Eurovision ?arkı Yarışmasından sonra Yılmaz Özdil demiş ki: Sınırlarını korumak için Mehmetçik gönderdiğimiz, liman sattığımız İsrail’den ‘sıfır’ aldık... “KKTC size feda olsun” dediğimiz Kıbrıs Rumu’ndan ‘sıfır’ aldık... “Hepimiz Ermeniyiz” dediğimiz Ermenistan’dan ‘sıfır’ aldık... “Dostum Kosta” dediğimiz, banka sattığımız Yunanistan’dan ‘sıfır’ aldık... Medeniyetler İttifakı yaptığımız İspanya’dan ‘sıfır’ aldık... AB çökmüştür, saflığı bırakalım. <br/>
Gerçekten AB çökmüş müdür? Eurovision şarkı yarışması oylamalarını nasıl yorumlamalıyız? (Hamit Kaplan)<br/>
Cevap: Türkiye bundan uluslararası ilişkilerini belirlerken Eurovision puanlamasını dikkate almalıdır. Tüm özelleştirme anlaşmalarına ek madde konulmalı, satışın miktarına göre dört, yedi hatta on iki puan verilmesi şartı getirilmelidir. <br/>
“Hepimiz Ermeniyiz” denildiğinde sadece Ermenistan için SMS atanların kastedildiği alt yazı olarak geçirilmelidir. Ermenistan’a verilen 10 puan için Türk milleti adına dost ve kardeş Azerbaycan halkından da resmen özür dilenmelidir. <br/>
Dış politikada mütekabiliyet esastır. Başbakanımız, yarışmada sıfır puan veren ülkelerin Başbakanlarına selam bile vermemeli. 1-4 arasında puan verenlere soğuk bir “Merhaba”, 5-7 puan arasına “Merhaba Arkadaşım”, 8-10 arasına “Merhaba Hemşerim” diye hitap etmeli. Sadece 12 tam puan verenlere “dostum Kosta” deyip her gördüğü yerde sarılıp öpmelidir. <br/>
Bu arada sadece alınan değil verilen puanlarda önemlidir. Devleti ve milletiyle bölünmez bir bütün olan ülkemizin dış politikasında devamlılık esas olduğundan, şarkı yarışmasından önce hangi ülkelere kaç puan verilebileceğine dair Milli Güvenlik Kurulu açıklama yapmalıdır. <br/>
Her şey bu kadar mükemmel işlediğinde “üfürükten teyyare, selam söyle o yâre” yazılarıyla günümüzü neşelendiren yazarlarımız için bir kült konu başlığı ortadan kalkmış olacak ama artık milli menfaatler adına bu fedakârlığın yapılması lazım.<br/>
<br/>
29.05.2008</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/754.htm), [web.archive.org (arşiv bağlantısı)](http://web.archive.org/web/20090907173732/http://www.taraf.com.tr:80/makale/754.htm)
# Yoksa ben İstanbullu değil miyim?

*Dr. Sivilay Genç 05.06.2008*

<div class="taraf_structure_2col_1zq">
<div class="margen_n">



 <p>Soru: Sevgili Sivilay Abla, “Nerelisin hemşerim,” diye sorulduğunda, “İstanbulluyum, İstanbul’un yerlisiyim” diye cevap veren biriyim. Ancak geçenlerde İstanbul Büyükşehir Belediyesi’nin düzenlediği İstanbul’un fethinin 555. Yıldönümü etkinliklerini izledim ve kafam karıştı. ?imdi ben İstanbul’un yerlisi miyim, değil miyim? Yerlisiyim dersem Bizanslı olmuş mu olurum? Değilim dersem, “E peki nerelisin?” derlerse ne diyeceğim? Lütfen yardım edin. Ellerinizden öperim. (Bihter Topkapı)<br/>
<br/>
Cevap: Sevgili Bihter, normal insanlar, kaybedilen topraklar için yas tutar, ülkelerini korumak için verdikleri mücadelelerdeki başarılarını ise kutlarlar. Bir toprağı başkalarının elinden aldıklarını ise unutturmaya çalışırlar. Bunun kutlamasının yapılması ise tuhaf bir davranıştır. Buraların ne kadar yabancısı olduğumuzun izini elâlemin kolayca sürmesi için; Malazgirt Ovası’ndan itibaren açtığımız her kapı, yıktığımız her duvar, kırdığımız her kilit için ayrı kutlama yapmamız ise bir Çılgın Türklük olarak açıklanabilir.<br/>
<br/>
?imdi birlikte nereli olduğunu hesap edelim. 10.000 yılık insanlık tarihi göz önüne alındığında 550 yıl çok uzun bir süre sayılmaz. Bugün Sultanahmet’ten Sirkeci’ye doğru inen Divanyolu Caddesi’nin eski adı Mese Yolu’dur ve 3.000 yıldır, aynı güzergâhta, İstanbullular’ın volta attığı bir caddedir. Eğer Büyükşehir Belediyesi’ne bakacak olursan biz buralarda yeniyiz. Ancak sen benim tezime kulak ver. ?imdi Bir kısım insan Anadolu’da yaşıyordu. Bir kısım insan da Orta Asya’dan ve ya sağdan soldan geldi. Mercimek, su, soğan, tereyağı, maydanoz ve baharatların tencerede pişip nefis bir çorbaya dönüşmesi gibi bu insanların karışmasından da güzel bir insan topluluğu ortaya çıktı. Tıpkı, Mercimek Çorbası derken soğanın lezzetini, baharatların nefasetini, tereyağının kokusunu, maydanozun güzelliğini kastediyorsak, Türkiye deyince de sadece Orta Asya’dan gelen Dede Korkut torunlarını değil, Doğu Romalılar’ı, Kürtler’i, Hititliler’i, Ermeniler’i, Levantenler’i, Lidyalılar’ı, Truvalılar’ı anlamalıyız. <br/>
<br/>
?imdi gönül rahatlığıyla İstanbullu olduğunu söyleyebilirsin. Belediye de başka şeylerle uğraşsın, bu işleri bıraksın, hele “Kerkük bir Türk şehridir” diye diplomatların dünya aleme gırtlak patlattığı şu günlerde. <br/>
<br/>
<br/>
Ben bile dinleniyorum!<br/>
<br/>
Soru: Sivilay Hanımefendi’ciğim, ben 49 yıllık ev hanımıyım. Bugünlerde cep telefonum sürekli yankı yapıyor. Kızlarımla konuşurken sürekli bir çınlama duyuyorum. Üç kez ortakulak ameliyatı oldum. Çınlamalar ve yankılar geçmedi. Bu durumda telefonumun dinlenmesinden şüpheleniyorum. Yardımlarınızı rica ediyorum. (Nimet Kopeloğlu- Subayevler/Ankara)<br/>
<br/>
Cevap: Sevgili Nimet’ciğim, tahminlerime göre aynı yaşlardayız. Bu yaştan sonra çınlayan kulak için dertlenmeyeceğiz, gören gözümüz için şükredeceğiz canım kardeşim. Fakat diyelim ki dinleniyorsun. Hep şeffaf devlet, şeffaf toplum istemiyor muyduk? Kimsenin kimseden gizlisi saklısı kalmadı. ?ahsen beni isteyen dinleyebilir. Bizim Taraf gazetesini de dinleyebilirler. Zaten gün içinde konuştuğumuz her şeyi ertesi günkü gazeteye yazıyoruz. <br/>
<br/>
Dünyada birilerini dinlemeye yarayan bir alet yapılmışsa artık bu işin önünü almanız mümkün değil. Ne yasa işler ne de kural. Herkes herkesi dinler. Zaten ya hiç kimse dinlememeli, bu mümkün değilse de herkes herkesi dinleyebilmeli. Türkiye bu ikinci fazda gayet başarılı bir noktada yoluna devam ediyor. Kanal D haberlerinde; “polis, MİT dinliyor, Jandarma dinleyemiyor” diye endişelerini dile getiren Mehmet Ali Birand da hiç merak etmesin. Maşallah herkes herkesi dinliyor. Ancak bir taraf daha fazla çenesini tutabiliyor, diğerleri ise lap lup konuşuyor. Sorun burada patlak veriyor. ?imdi soruyorum size. Hata dinleyende mi yoksa “Abdullah Gül Çankaya’ya giderken kaza olur, elektrikler kesilir, yine de çıkamaz” diye gönlünden geçen dehşet planlarını uluorta her yerde söyleyenlerde mi? <br/>
<br/>
<br/>
‘Genelkurmay’dan kart gelmedi, perişanım’<br/>
<br/>
Soru: Sivilay Ablam, bugünlerde perişanım. Genelkurmay Başkanı, vatansever Türk gençlerine kart göndermiş. Öğrendiğime göre “Seni gözüm tuttu. İyi çocukmuşsun. Seninle vatan, millet davası için çalışmak istiyorum” demiş. Ben arabamın plakasından mavi AB şeridini çıkarıp, kırmızı Türk Bayrağı yapıştıracak kadar milliyetçi bir vatan evladıyım. Bana kart atılmadığı için bunalımdayım. Bir çare göster ablam. (Boğaçhan Bozkurt)<br/>
<br/>
Cevap: Sevgili Boğaçhan evladım. Kartın kaleme alınışından anlaşılıyor ki; parası az maneviyatı çok bir iş öneriliyor. “Sen seçilmişsin kişisin yavrum” çok eski bir numaradır ve insanlık tarihi boyunca hep işe yaramıştır. <br/>
<br/>
Bence o kadar tamah edilecek bir durum yok. Bahsi geçen iş mevsimlik işçilik gibi bir şey olsa gerek. Hasat bitince kimsenin kimseyi tanımadığı cinsten. Konuyla ilgisi yok ama Danıştay katili Alparslan Arslan da, Hrant Dink davasından yargılanan Yasin Hayal de ilk başlarda hapishaneye tıkılmayacaklarından emin gibilerdi. Sonra ne oldu. Kimse “bunlar iyi çocuk, bırakın onları” demedi. Mevsimlik işçilerin kaderi bu.<br/>
<br/>
05.06.2008</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/817.htm), [web.archive.org (arşiv bağlantısı)](http://web.archive.org/web/20090907192526/http://www.taraf.com.tr:80/makale/817.htm)
# Fatih Terim’in fendi, Anayasa Mahkemesi’ni yendi

*Dr. Sivilay Genç 12.06.2008*

<div class="taraf_structure_2col_1zq">
<div class="margen_n">



 <p>Soru: Sivilay Abla; Anayasa Mahkemesi’nin Meclis’i adam yerine koymayan kararına karşı büyük bir öfke duydum. Kendimi sokağa atıp üstümü başımı yırtasım geldi. Sonra akşam Avrupa ?ampiyonası başladı. Milli Takım’ın maçı, İspanya-Rusya maçı derken öfkem yatıştı. Pelte gibi oldum. Bu düşen gerilimimi nasıl yükseltebilirim? (Bayram Ali Başaran)<br/>
<br/>
Cevap: Bayram Ali Evladım; normalde siyasete müdahaleler için yazı-kışı, pazartesisi-cuması, okulların açılması ya da karne verilmesi gibi detaylara bakılmaz, lüzum ettiğinde zulüm edilirdi. <br/>
<br/>
Televizyonların renkli ve çok kanallı olması, bitlenmenin tarihe karışması, kokulu silgilerin kafa yaptığının anlaşılması gibi pek çok gelişmeye tanık olduğumuz son çeyrek yüzyılda devletimizin kurumları da bir takım ilerlemeler kaydettiler kuşkusuz. <br/>
<br/>
Örneğin 27 Nisan E-Muhtırası verilirken sadece bizimkinin değil New York Borsası’nın bile kapanması beklenmişti. Ak Parti’ye kapatma davası açan Başsavcı ise yerli malı Türkün malı ile iktifa edelim demiş ve sadece Türkiye Borsası’nı önemsediğini göstererek cuma mesai bitimine yakın davayı açmıştı. Sonrasında; Yargıtay ve Danıştay her ne kadar daha bu alanda toy olduklarından erken gelme sorunu yaşadılarsa da kudretli yargıçların Anayasa Mahkemesi parmak ısırtacak bir hamle yaptı. Sana da bana da hatta 69 milyona da saçını başını yolduracak hareketi hemen milli maçtan önce çekti. Demokrat yazar-çizer tayfası, İsviçre uçağında, beyaz Türkler ise plazma TV kuyruğunda yakalandı. Yüzümüze sıçrayan tükürük kurumadan bira ve cipslerimizle kendimizi maçın karşısında bulduk. <br/>
<br/>
Neyse ki; sadece gaz vererek, ‘koçum, aslanım’ diyerek, Estergon kalesi, 10. Yıl Marşı dinleterek Avrupa’da maç kazanacağını zanneden Fatih Terim’in mahalle takımı taktikleri sayesinde bu kumpas bozuldu. Yeniden gerçek gündemimize dönüyoruz. <br/>
<br/>
Yapılması gereken şey bir uğultu çıkarmaktır. Telefonları dinlenenler, tüm telefon görüşmelerinde ya da evde yalnız otururken artık direneceğimizi iyice anlatabilir. Taksi şoförleri, kuaförler ve pideci çırakları gibi süper laf taşıyan kişiler asla boş geçilmemeli, içimizdeki isyan etme potansiyeli kendilerine net olarak aktarılmalı. <br/>
<br/>
Haftada bir mutlaka V for Vendetta izlenmeli ve demokratik ölçülerde yapılacak her türlü yürüyüş, basın açıklaması, toplantı kaçırılmamalı. Kendine geldiğini umarım, sevgiler.<br/>
<br/>
<br/>
Ölmek mi zor AKP ile yan yana düşmek mi zor<br/>
<br/>
Soru: Sivilay Abla, Anayasa Mahkemesi’nin yaptığını içime sindiremiyorum ama AKP’ye yaramasın diye de açık açık karşı çıkamıyorum. İçine düştüğüm bu ikilemden çıkmak için yardımlarınızı rica ediyorum. (Eylem Cengiz)<br/>
<br/>
Cevap: Sevgili Eylem, AKP bizim yarımızın verdiği oylarla seçilmiş bir partidir. Kapanması demek yarın öteki yarımızın seçeceği bir partinin de kapanabileceği demektir. <br/>
<br/>
Bir uçak yolculuğuna çıktığını düşün. Bir dünya para verip bilet almışsın. Oturduğun koltuk bozuk. Klimalar çalışmıyor. Hosteslerde bir karış surat. Su istiyorsun, yüzüne dövecek gibi bakıyorlar. Hatta biletlemede bir karışıklık olmuş İzmir yerine Ankara’ya gidiyorsun. Havayolu şirketine küfür ediyorsun. <br/>
<br/>
Tam bu sırada siyah cüppeli hava korsanları ellerinde bir bombayla kokpite saldırıyor, pilotu etkisiz hale getirmeye çalışıyor, hosteslerle arbede yaşıyorlar. <br/>
<br/>
Bu durumda ‘oh olsun, yiyin birbirinizi’ demek ne büyük bir ahmaklık olurdu değil mi? <br/>
<br/>
?imdi siyasete sahip çıkma zamanıdır. Devlet serasının nadide çiçekleri AKP üzerinden yaşama alanımızı daraltıyor. AKP’nin Toptan ve perakende Çiçekleri ise; Ardahan’ı, Kars gravyeri geç, Danish Blue’dan bile daha keskin bir koku ve kıvama kavuşuncaya kadar Meclis’te yıllanabilme şansını tanıyan büyüklerine minnettarlıklarını sunmak adına bu çevirmeye içerden destek veriyorlar. <br/>
<br/>
Durum böyle iken gerekirse AKP’lilerle aynı safta yer alabiliriz. Merak etme AKP’lilik bulaşıcı değildir. Solculuğuna da bir zarar gelmeyecektir. <br/>
<br/>
<br/>
Platonik Davet<br/>
<br/>
Eyüp Can’ın lalesi<br/>
<br/>
Bildiğiniz gibi Taraf’ın arka tarafında bir anket var. Ufak tefek bir anket, sorular sıradan gözüküyor ama insanların ciğerini söküyor. Laf arasında soruları cevaplayanlar, içlerinin dışlarına çıktıklarını fark etmiyorlar. Bundan böyle bu anketlere konuk olanları ben de platonik köşemde ağırlayacağım. İşte onlardan ilki Referans gazetesinden Eyüp Can.<br/>
<br/>
Sevgili Eyüp Can, sizi ilk olarak Zaman gazetesinde gelecek vadeden bir gazeteci olarak tanıdık. Çok satmasına rağmen kendi içinden bir tane bile star çıkaramayan Zaman; yanılmıyorsam sizi Amerikalara okumaya gönderdi. Kestane artık çıktığı kabuğa geri dönemezdi tabii. Bu hikâyede sürpriz olmadı, siz de kıyısından da olsa Aydın Doğan gemisine kapağı attınız. Ancak bunun beyazlaşmak için yeterli olmadığı Ahmet Hakan örneğinde çok açık görülüyordu. <br/>
<br/>
Tabii ki yılmayacağınızı Taraf’ın 20 Soru’sunda gösterdiniz. ‘Hangi Doğal Yetenek’ sorusuna, mucizevî cevaplar yerine üç ay kursa gidip öğrenilebilecek Flamenko dansı bilmeyi yazmak yararlı olabilir.’Keyif Veren Kötü Huy’a rafine bir zevk sıkıştırmak her zaman işe yarar. Tasavvufta ‘Tanrı’yı temsil eden, İstanbul’un sembolü bir çiçeğin adıyla kurulmuş bir küfrü ‘Favori Küfür’ olarak kitlelerle paylaşmak, gözümüzün önüne ‘cool’ bir delikanlı imajı yaratabilir. Ancak ‘Kahramanınız Kim’ sorusuna Osman Müftüoğlu kadar açık bir ‘Ertuğrul Özkök’ cevabı yapıştırılmamış olması eksiklik olmuştur. Bu konuda biraz daha çalışın. Gelecek ay kurtarma anketi yapacağız.<br/>
<br/>
12.06.2008</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/890.htm), [web.archive.org (arşiv bağlantısı)](http://web.archive.org/web/20090907173742/http://www.taraf.com.tr:80/makale/890.htm)
# 1 Mayıs ‘in’ Baba Beni Okula Gönder ‘out’

*Dr. Sivilay Genç 20.06.2008*

<div class="taraf_structure_2col_1zq">
<div class="margen_n">



 <p>Soru: Ben Deniz Karaman. Yeni Zelanda’da yaşıyorum. Türkçem çok az. Ama Türkiye haberlerini takip etmeye çalışırım. Hep duyduğum 1 Mayıs’tır. Gazetelerin haberleri ne olursa olsun konu dönüp dolaşıp 1 Mayıs’a geliyor. Nedir bu 1 Mayıs? Beni bilgilendirin, çok memnun olurum? (Deniz Karaman – Wellington) <br/>
<br/>
Cevap: Sevgili Deniz, 1 Mayıs işçi bayramıdır. Türkiye’de DİSK isimli sendikanın geçen yıldan itibaren 1 Mayıs’ı Taksim’de kutlamak istemesi, Hükümet’in de bu isteği şiddet kullanarak bastırması şeklinde olaylar cereyan etmiştir. Hükümet bir merkez sağ partiden bekleneceği şekilde davranmıştır. Sürpriz yoktur. Ancak bu durum, AKP nefreti ile açık açık darbe savunuculuğu yapamama arasında kalanlara bir nefes alma menfezi açmıştır. <br/>
<br/>
Ancak her ne kadar polisle sendikacıların çatışması kötü bir şey ise de; işçilerine parayı koklatarak veren TÜSİAD’çılar fena halde 1 Mayıs sempatizanı olmuş durumdalar. <br/>
<br/>
Diğer taraftan; Ergenekon soruşturması uzadıkça yüreği ağzına gelen Aydın Doğan gazetelerinin işçi dostluğunda vardığı noktayı Che görebilseydi; eminim ki Hürriyet’te köşe yazarı olmak ister, efsanevi beresini imzalayıp Özkök’e gönderirdi. <br/>
<br/>
Duyduğun haberlere, açıklamalara bu açıdan bakmalısın. Farz edelim ki Boğaz’daki tüp geçidinin açılışında; ‘1 Mayıs’ta işçilere biber gazı sıktıran AKP, İstanbul’un ulaşım sorununu çözdü’ şeklinde Kanal D’de bir anons duyarsan hiç şaşırma. <br/>
<br/>
Bugünlerde işçi dostu olmak, Eğitim Gönüllüleri’ne SMS atmaktan ya da Toplum Gönüllüleriyle köy okulu boyamaya gitmekten bile daha popüler. Keşke bu emekçi, 1 Mayısçı dilleri kazara proletarya devrime yol açsa da yalılarındaki hallerini dünya gözüyle bir görsek.<br/>
<br/>
<br/>
YouTube’dan sonra Google da kapatılsın<br/>
<br/>
Soru: Değerli Sivilay Abla, internet’te YouTube diye bir şey varmış. Bunu dört dakika izlersen seni Atatürk düşmanı yapıveriyormuş. Ülkemizi ve gençliğimizi internetin zararlarından nasıl koruyabiliriz? (Emekli Hâkim Gürbüz Orbay)<br/>
<br/>
Cevap: Sevgili kardeşim, internetin gerçekten çok büyük zararları var. YouTube’un dört dakikasının, 12 yıllık Atatürkçü eğitimi alıp götürmesi tehlikesi kahraman savcılarımız tarafından bertaraf edilmiş durumda. <br/>
<br/>
Esas tehlike Google. Örneğin Google’da bomba nasıl yapılır bilgisi mevcut. Allah korusun bu bilgi kötü niyetli birilerinin eline geçse terör kol gezer. <br/>
<br/>
Daha da kötüsü Google’da bir partiyi kapatmaya yetecek kadar bilgi mevcut. Nitekim bu bilgiler Yargıtay Başsavcısı’nın eline geçti. Demokrasimiz için hiç iyi olmadı. <br/>
<br/>
Başka partiler kapatılmadan Google acilen kapatılmalı. Demokrat savcıları göreve çağırıyorum.<br/>
<br/>
<br/>
Halkı Anayasa Mahkemesi’nden soğutmak<br/>
<br/>
Soru: Sivilay Abla, Anayasa Mahkemesi’ne karşı yapılan örgütlü muhalefet halkı Anayasa Mahkemesi’nden soğutuyor. Biz ne yapıyorsak rejimimiz için yapıyoruz. Ne yani; TBMM, seçimlerin 20 yılda bir, açık oy gizli sayımla yapılacağını öngören bir anayasa değişikliği yapsa ona da şekilden mi yaklaşacağız. Bu devlet sahipsiz mi? (Dokuzun biri)<br/>
<br/>
Cevap: Rejime ayar verme konusunda silahlı kuvvetlerin yükünü paylaşıyorsunuz ama yasalarla yeterince korunmuyorsunuz. Size tavsiyem acilen “Halkı Anayasa Mahkemesi’nden soğutmak” yasası çıkarın.<br/>
<br/>
Meclis’in, seçimleri 20 yılda bir, açık oy, gizli sayımla yapmaya teşebbüs edebileceğine ben de inanıyorum. Daha önce oldu çünkü. Cumhuriyet’in ilanından 1946’ya kadar neredeyse seçim olmadı. Daha doğrusu sonuçları belli uyduruk seçimler yapıldı durdu. CHP iktidarının yaptığı ilk çok partili seçimlerde de açık oy gizli sayım yöntemi uygulanmıştı. Böyle yaptıkları için de bir daha iktidar yüzü göremediler. Yani kurt adam olan politikacıları biz seçmenler cezalandırıyoruz. <br/>
<br/>
Peki, kurt adam siz olursanız ne yapacağız. Sicil notunuzu düşürebilir miyiz? Maaşınızdan kesebilir miyiz? Lojmanınızı elinizden alabilir miyiz? Yapsak yapsak 21 Haziran’da İstiklal Caddesi Tünel’de toplanıp ‘Darbelere Karşı 70 Milyon Adım’ atarız. <br/>
<br/>
<br/>
PLATONİK DAVET<br/>
Ateistim kardeşim<br/>
<br/>
Platonik davet için Taraf’ın 20 sorusundan bir konuk seçmeye bu hafta da devam ediyoruz. Gönlümden Adalet Ağaoğlu’nun verdiği cevaplara methiyeler düzmek geçse de bu köşenin ruhunda sivri dilli sataşma olduğu için Baskın Oran’da karar kılıyorum. Aslında konu Baskın Oran’da değil, son cennet sorusuna verilen tebliğ ruhlu cevaplar. <br/>
<br/>
Baskın Hoca diğer soruların çoğuna ‘hiç düşünmedim’ diye cevap vermiş. Ancak “Cennete gitseniz Tanrı size kapıda ne derdi” sorusuna hiç tereddüt etmeden “Ne tanrısı, ne kapısı, ne cenneti” cevabını yapıştırmış. <br/>
<br/>
Ateizm zahmetli bir pozisyondur. Entelektüel olarak altını doldurmak gerekir. Bu zahmete katlanamadığı için yarım ağız Müslüman kalanların bol olduğu ülkemizde Ateistlere büyük saygı duymak gerekir. Ancak bu tebliğ ruhu Ateizme hiç uygun düşmüyor. Aman ateistliğime halel gelmesin kaygısı soruyu tam olarak okumadan verilen cevaplar olarak karşımıza çıkıyor. Soru “Tanrı’ya inanıyor musunuz. Cennet var mıdır” değil, “Farz edelim ki cennete gittiniz” sorusu. <br/>
<br/>
19.06.2008</p>

<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/955.htm), [web.archive.org (arşiv bağlantısı)](http://web.archive.org/web/20090226221848/http://www.taraf.com.tr:80/makale/955.htm)
# Keşke ‘Hayim’ Genelkurmay Başkanı olabilse

*Dr. Sivilay Genç 26.06.2008*

<div class="taraf_structure_2col_1zq">
<div class="margen_n">



 <p>Soru: Sevgili Sivilay Ablacığım, kendini bilmez bir kesekâğıdı gazetesi, Müstakbel Genelkurmay Başkanımıza iftira atmak için, Ağlama Duvarı’nın deliklerine başparmaklar sokularak gerçekleştirilen bir Yahudi ritüelini yaparken çekilmiş fotoğraflarını yayımladı. Neyse ki Hürriyet gazetemiz, hemen komutanımızın Mescid-i Aksa’da dua ederken çekilmiş fotoğrafını, diğer fotoğrafın yanına koyarak, birinci sayfadan verdi de büyük bir iftira önlenmiş oldu. Acaba bu karalama meraklılarına ne tavsiye edersin? (Tuğrul Baş)<br/>
<br/>
Cevap: Sevgili Tuğrul, bu haberin üzerinden çok zaman geçti ama açtığın iyi oldu. Mektubu sen yazdığın için benim sana bazı tavsiyelerim olacak.<br/>
<br/>
Keşke adı ‘Hayim’ olan biri rahatlıkla Genelkurmay Başkanı olabilse. ‘Michael’ isimli bir Süryani’nin Yargıtay üyesi olarak seçilmesi kimsenin umurunda olmasa. Rahmetli Hrant Dink’in dediği gibi ilkokullarda ‘Ali topu at’ okuma fişi, ‘Agop topu tut’ olarak devam edebilse.<br/>
<br/>
Peki, ilk fotoğrafın yıktığı ve ikinci fotoğrafın tamir ettiği şey nedir? Ağlama Duvarı fotoğrafını yayımlayan gazete kesekâğıdı ise, ‘temize’ çıkarmak için Mescid-i Aksa fotoğrafını yanına koyan zihniyetin gazetesi ne kâğıdıdır? Yıllardır en çok satanlar arasında olan ‘Musa’nın Çocukları’, ‘Musa’nın Gülü’ kitaplarını ibadet edercesine alanlar bu kabahatin neresinde? İnsanların isimlerindeki harflerden ‘Yahudi’ olduklarını çıkartabilenlere ekranlarını sınırsız açan TV kanalları fotoğrafın cazibesine kapılmamıza ne kadar katkı sağladılar?<br/>
<br/>
Bayatlamış dünya algılarını, milliyetçilik sosuna bulamadan geniş kitlelere yediremeyeceklerini bilenler; ‘emperyalist güçler’ diye başlayan tonlarca cümle kurarken, her tarafından yabancı düşmanlığı damlayan ulusalcı tespitlerini yaparken bumerangın bu gün kendilerine çizik atmasını öngörememeleri kimin kusuru?<br/>
<br/>
Bu arada müstakbel Genelkurmay Başkanı yine de iyi yırttı. Maazallah, fotoğraftaki Abdullah Gül olsaydı, Ağlama Duvarı’nda gerçekleşen ritüelin karşılığında, Sultanahmet’i gezen turistler gibi avuçlarını kaldırmayı bırakın, bir ömür kendini ibadete verse bile ‘Musa’nın Gülü’ kitaplarından yedi sekiz tane daha yazılmasına mani olamazdı.<br/>
<br/>
Mesut Yılmaz’ı bile Başbakan yapabilen...<br/>
<br/>
Soru: Değerli Sivilay Abla, “Bölücülük ve irtica tehlikesi devam ettiği sürece askerin kışlasına dönmesi beklenemez” sözünü sarf eden Mesut Yılmaz’a, ‘darbesever’ demek haksızlık olur mu? (Kübra – Çengelköy)<br/>
<br/>
Cevap: Sevgili Kübra, Mesut Yılmaz’a ve ona hak verenlere bir tek şunu söylemek istiyorum:<br/>
<br/>
İrtica tehlikesini 70 bin subayın mı engellediğini sanıyorsunuz. Ya da Türkiye bugüne kadar bölünmediyse, kudretli paşaların ellerini eteklerini mi öpmeliyiz. <br/>
Kürtler isteseydi Türkiye çoktan bölünmüştü. Bu evrensel bir kuraldır. Bir topluluk kopmak isterse bunu er geç başarır. Diğer taraftan; halk dinî bir rejimi hâkim kılmak, yani popüler tabiriyle şeriatı getirmek isteseydi, ‘geçmiş olsun’ diyecek zamanımız bile olmazdı. <br/>
<br/>
Bakın bu halk Mesut Yılmaz gibi birini aylarca Başbakan, yıllarca da Anavatan Partisi Genel Başkanı yapabildi. Demek ki isteyince elinden her iş gelebiliyor.<br/>
<br/>
İster inanın ister inanmayın; Türkiye’nin güzel insanları demokratik bir ülkede bir arada yaşamak istiyor. Sizin izbe hayal gücünüze konu mankeni olmaya da fena halde sinirleniyor. Zaman zaman hatalar yapsalar da kısa zaman içinde hatalarını telafi edebiliyorlar. (Bakınız: Eski Başbakan Mesut Yılmaz, şu anda Meclis’in en arka sandalyesinde bir başına kıvrılmış oturuyor.)<br/>
<br/>
<br/>
Platonik Davet<br/>
Garanticisin, korkuyorsun<br/>
<br/>
Bu hafta Taraf’ın 20 sorusuna konuk olanlardan en çok ilgimi çeken Hülya Koçyiğit oldu.<br/>
<br/>
Hülya Koçyiğit filmlerinde hep ağlamaklı sesi, endişeli ürkek yüzü ve sert bir hareketle başını çeviren iyi kızı oynadı. O nedenle sorulara verdiği cevapları okurken bu hali gözümün önüne geldi. Aslında sadece Hülya değil, Ediz Hun, Tarık Akan, Filiz Akın, hatta Türkan ?oray yani o dönemin tüm starları hep aynı iyi adamı ya da kadını oynadılar. Eminim ki 20 soruya onların verecekleri cevaplar da üç aşağı beş yukarı aynı garanticilikte, aynı sterillikte olur: Cevapları okurken; üretmek, çalışmak, sevgi kelimeleri sizi boğar. Birinin bile kahramanı bir başka film yıldızı değildir. O yüzden de Türk Sineması binlerce film yapmış, milyonlarca sinema bileti satılmış, yüz binlerce videokaseti elden ele dolaşmış ama yurt içindeki bu başarı hiçbir uluslararası yarışmada tescillenmemiştir. ?imdi ardı ardına gelen ödüllerin hikmetini anlamak için 20 soruyu yeni nesil sinemacılara yöneltmekte yarar var.<br/>
<br/>
26.06.2008</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/1026.htm), [web.archive.org (arşiv bağlantısı)](http://web.archive.org/web/20090907175150/http://www.taraf.com.tr:80/makale/1026.htm)
# Menfur saldırıdan sonra kalbimi işgal etti

*Dr. Sivilay Genç 03.07.2008*

<div class="taraf_structure_2col_1zq">
<div class="margen_n">



 <p>Soru: Sivilay Abla, Genelkurmay Başkanlığı’mızın yaptığı açıklamadan öğrendiğimiz kadarıyla Taraf Gazetesi orduya menfur saldırılarda bulunuyormuş. Neden böyle bir şey yapıyorsunuz? Birlik ve beraberliğe her zamankinden daha çok ihtiyaç duyduğumuz şu günlerde ne manası var yani? (Emirdağ Erdenay - Ankara)<br/>
<br/>
Cevap: Sevgili Emirdağ. Her mesleğin kendine has bir jargonu vardır. Yaptığınız işin dilinize yansıması doğaldır. Örneğin Bilgisayar yazılımı ile uğraşanlar, yorgunluktan bitkin düşüp yığıldıklarında ‘Benim sistemim çöktü’ derler. Mobilyacılar kızdıklarında ‘Menteşelerimi attırma’ diye köpürürüler. Kebapçıların özellikle de cartlak kebapçılarının sevgi ifadesi ‘ciğerimi ye’dir, Kızdıkları adama ise ‘ciğerini sökerim’ derler. Hayat kadınlarının bile kendilerine has bir dili vardır. <br/>
Konuya bu noktadan bakarsan anlayacaksın ki; Genelkurmay’ın ‘menfur saldırı’ olarak tanımladığı şey aslında bildiğin ‘eleştiri’dir. Örneğin Hacer isimli kıza gönlünü kaptıran bir genç teğmenin ‘Hacer önce bakışlarıyla beni yaylım ateşine tuttu. Mevzilerim bu hücuma dayanamadı. Sonunda kalbimi işgal etti’ gibi bir ifadesi normal sayılmalıdır. Her mesleğin böyle cilveleri vardır.<br/>
<br/>
<br/>
‘Sekiz’ olma hali<br/>
<br/>
Soru: Sevgili Sivilay Abla, Bir tarafta Ergenekon tutuklamaları, bir tarafta darbe günlükleri, diğer tarafta AKP’nin kapatılması. ?imdi size soruyorum. Nasıl bir pozisyon almalıyız ki gerek Ergenekon davası, gereke AKP’nin kapatılmasıyla ilgili tek bir açıklama yapmadan hem demokrat kalıp hem de AKP’nin ekmeğine yağ sürmeden, hem Atatürkçü ve CHP’lilerle arayı açmadan, diğer taraftan laik kazanımlarımızı zedelemeden, hem de solu küstürmeden aynı zamanda parti kapatılmasına da destek veriyormuş izlenimi yaratmadan ama AKP’yle de yan yana düşmeden ve AKP’li gibi gözükmek gibi yanlış anlaşılmalara fırsat vermeden, ayrıca... (Sorunun aynı şekilde devam eden sekiz satırı çıkarıldı. Sivilay) <br/>
Ayrıca bu pozisyondan bir sol çıkar mı? Çıkarsa nasıl çıkar? (Sencer)<br/>
<br/>
Cevap: Sevgili yavrum, biz bu pozisyona ‘sekiz olmak’ diyoruz. Bu kadar eciş bücüş bir bünyeden düzgün bir sol çıkarmak biz âdemoğullarının gücünün, kudretinin hayli ötesinde bir yetenek gerektiriyor. <br/>
Böyle bir pozisyondan sol çıkmaz ancak sende ciddi omurilik zedelenmesi, bel kayması, boyun tutulması olabilir. 10 papaz büyüsüyle kilitlenmişlerden beter olursun, cihanın nefesi kuvvetli hocaları gelse seni çözemez. <br/>
Sahi kuzum, bu kadar kritik günlerde bile tavrını net koyamadıktan, tartışmanın inisiyatifini eline alacak cesaretin olmadıktan sonra sol olsan ne olur orta olsan ne olur. <br/>
<br/>
<br/>
PLATONİK DAVET<br/>
Çocuklar duymasın, arkamdan ağlamasın<br/>
<br/>
Bu hafta 20 soruya konuk olan renkli simalardan biri Birol Güven’di. Bildiğiniz gibi ‘Çocuklar Duymasın’ dizisinin yapımcısı. Bir ara günün her saatinde bu diziyi izlemek mümkündü. Sonra TGRT Cumhuriyetçi Amerikalılara satıldı da dizi yüzüncü turunu atamadan yayından kaldırıldı. Diğer taraftan; film icabı ‘örnek’ aile olan oyuncuların özel hayatlarındaki kötü örnek halleri de bu eziyete son verilmesinde oldukça yardımcı oldu tabii.<br/>
Birol Güven’in cevaplarındaki ilk dikkatimi çeken şey; nefret edecek kadar hiçbir şeyi önemsemem dedikten sonra birilerinin yüz mimiklerinin heyecanını öldürmeye yettiğini söylemesi oluyor.<br/>
En önemli kusuru olarak gördüğü şey ise biz ölümlüler için kallavi bir iltifat olacak bir davranış: Verdiği söze sıkı sıkı bağlı olmak. Kendisi olmasaymış, herkesin olmak isteyeceği kişi olurmuş cevabı da aynı ruha halinin bir devamı olarak karşımıza çıkıyor. <br/>
Benim yaş grubumdan bakılınca verdiği en güzel cevap; mutluluk rüyasının ‘dede olmak’ olması. Ancak iyi bir dede olmak istemiyor. Çünkü öldüğünde kimsenin arkasından üzülmesini istemiyor. <br/>
Ölünce arkamızdan insanlar üzülmeyecekse ortada bir yanlış var demektir. Sevgili okurlarım! Ben ölünce arkamdan hüngür hüngür ağlarsınız değil mi? <br/>
<br/>
03.07.2008</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/1097.htm), [web.archive.org (arşiv bağlantısı)](http://web.archive.org/web/20090907175155/http://www.taraf.com.tr:80/makale/1097.htm)
# Küçük ve yeni gazete Taraf

*Dr. Sivilay Genç 17.07.2008*

<div class="taraf_structure_2col_1zq">
<div class="margen_n">



 <p><font face="Times New Roman TUR"><br/>
<p>Sevgili okurlarım, </p><br/>
<p>Gazetemiz <i>Taraf</i> bir perşembe günü yayın hayatına başladı. O günden bu yana her perşembe sizlerden gelen sorulara cevap bulmaya çalışıyorum. Geçen hafta ise yaşlı bünyemi bir miktar dinlendirmek için tatil yaptım. </p><br/>
<p>Sevan ve Müjde Nişanyanlar’ın olağanüstü emekle meydana getirdiği, yeryüzünde cennetin provası olarak tanımlayabileceğim Şirince Köyü’nde bulunan Nişanyan Evleri’ndeydim. Bir günün üç gün gibi geçtiği, hayatın salyangoz yavaşlığında hareket ettiği bir yer burası. En güzel tarafı beş yıldızlı otellerin insanı bunaltan öğrenilmiş daha doğrusu zorla öğretilmiş kaba kibarlığına sahip bellboyları yerine köyün yerlisi ev sahibi görevlilerle muhatap olmanız. Daha da güzeli; ödediği tonla paranın acısını açık büfede çıkartan taşkın orta-üst sınıf beyaz yakalıların ve her biri küçük bir doğal afet olan azgın çocuklarının yolunun Şirince’den geçmiyor oluşu. Benim kaldığım süre içinde sevimli bir balayı çifti ile köyün sükûnetini bozmamak adına adeta fısıldayarak konuşan birkaç Amerikalı ve Alman aile vardı. Bu kurala uyacak herkese Şirince’yi şiddetle tavsiye ediyorum.</p><b><br/>
</b><p>Küçük ve yeni gazete <i>Taraf</i></p><b><br/>
</b><p>Soru: Sevgili Sivilay Abla, <i>Taraf</i> gazetesi ortalığı kasıp kavuruyor. Her gün büyük bir haber, her gün ses getirecek bir manşet. Ergenekon haberleri ilk sizde. Doğrusu merak ediyorum. Bu kadar eski ve büyük gazete varken nasıl oluyor da bu kadar büyük haberler hep sizin gibi küçük ve yeni bir gazeteye ulaşıyor? (Alper Memişoğlu)</p><b><br/>
</b><p>Cevap: Sevgili Alper, sorunun cevabı yine sorunun içinde saklı. Ergenekon kadar büyük bir örgütlenmeden bahsediyorsak, büyük gazetelerin bunun dışında kalabilmesinin mümkün olmadığını da tahmin etmemiz gerekir. Herkes orada olacak, büyük gazetelerin büyükleri olmayacak, olacak iş değil.</p><br/>
<p>Diğer taraftan bu kadar cesur habercilik yapan gazetecilerin daha sonra başlarına neler gelebileceğini bilecek kadar tecrübeli gazetelerde de <i>Taraf</i>’ın attığı manşetlere rastlamamak anlayışla karşılanabilir. </p><br/>
<p>Kısacası <i>Taraf</i>’ın manşetlerini atabilmek için yeni ve küçük bir gazete olmak şart.</p><b><br/>
</b><p>Son istasyon Vatan Caddesi</p><br/>
<p>Soru: Geçen gün şehrimize <i>Hürriyet</i> gazetesinin İnsan Hakları treni uğradı. <i>Hürriyet</i>’in 60. yaşı ile İnsan Hakları Evrensel Beyannamesi’nin 60. yıldönümü bu yıl aynı tarihe denk gelmiş. Sivilay Ablacığım, acaba bu çakışmanın hikmeti nedir? Kozmik âlemde gerçekleşen bu doğaüstü olayı insanlık olarak nasıl değerlendirmeliyiz? Güneş ve ay tutulmaları gibi dünyamızın sismik haritalarında bir hareketlenmeye neden olabilir mi? Ne gibi tedbirler almalıyız? (Emine Yıldız – Batman)</p><b><br/>
</b><p>Cevap: <i>Hürriyet</i> gazetesi ile İnsan Hakları Evrensel Beyannamesi’nin yıldönümlerinin çakışması dünyamız için iki bin yılda bir görülebilecek mucizelerden değildir. Daha çok düztaban bir adamın şehrin en işlek yerinde spor ayakkabısı dükkânı açmasına benzer bir ruh halini işaret eder. <i>Hürriyet</i>’in göz yumduğu her büyük insan hakkı ihlalini bir kompartımanın temsil ettiği bu uzun trene öküz gibi bakmamalıyız. Yılın en komik şakasını seyredip stres atmalıyız.</p><i><br/>
</i><p>Hürriyet ise bu fırsatı daha ciddiye alıp iyi değerlendirmeli. Ergenekon davası böyle ilerlemeye devam ederse, trenin son istasyonu Vatan Caddesi olabilir. Bu durumda da <i>Hürriyet</i>’in gerçekten de insan haklarına herkesten çok ihtiyacı olacak. </p><b><br/>
</b><p>Heryerekon komutanlar </p><b><br/>
</b><p>Soru: Sivilay Abla, Ergenekon iddianamesi açıklandı. Dağ fare doğurdu diyorlar. Ergenekon değil heryerekon diyorlar. 600 yıllık örgütmüş, <i>Cumhuriyet</i>’i de İlhan Selçuk basmış, dağlarda terörist kovalamış kudretli komutanlarımız bile darbe yapacakmış, diyorlar. Hepsi fasa fiso diyorlar. Siz ne dersiniz? (Tarkan Seylan)</p><b><br/>
</b><p>Cevap: Sevgili Tarkan, Ergenekon davası patlak verdiğinde açılmak üzere, muhalefet partilerine ve büyük gazetelerin köşe yazarlarına dağıtılan zarflardan hep aynı cümleler çıktı. Anladığım kadarıyla senin de eline geçmiş. </p><br/>
<p>Dünyanın her askerî eğitim sisteminde askerlerin sivillerden daha üstün insanlar oldukları öğretilir. Askerlik mesleğini çekilir kılan yegâne şey de bu üstünlük hissidir. Her kumandan bir emirle enflasyonu düşürebileceğine, bir başka emirle de işsizliği yok edebileceğine inanır. Cuma akşamı iş çıkışı tıkanan trafik için bile keskin bir lavabo açıcı gücünde talimatları mevcuttur. (Örneğin; ismi A-K arasında olanlar sol şeritten, K-T arası orta şeritten gidecek, T-Z arası yürüyerek evinin yolunu tutacak gibi.)</p><br/>
<p>Dumanı üstünde darbe hayalleri kurmak bu ruh halinin olağan bir yanılsamasıdır. Medeni ülkelerde darbe yapanların başına gelecek felaketleri aklına getiren kumandanlar için tabii ki hayalin ötesine geçmez. Ancak bizim gibi darbe yapanların en müreffeh hayatı yaşadığı geri kalmış ülkelerde ise hayallerin gerçeğe dönüşmesi için uygun şartlar zorlanabilir. Bildiğimiz gibi ülkemizde dört kez hayaller gerçek olmuştur. </p><br/>
<p>Ergenekon örgütünün her yere konan komutanları ne ilk darbe planı yapan komutanlardır, ne de son. Ancak bu dava hakkıyla sonuçlanırsa, darbe planları yapmak bizim kumandanlarımız için de tatlı bir beyin kaçamağından daha fazla bir şey olamayacak. </p></font></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/1244.htm), [web.archive.org (arşiv bağlantısı)](http://web.archive.org/web/20090907175159/http://www.taraf.com.tr:80/makale/1244.htm)
# Açın YouTube’u

*Dr. Sivilay Genç 24.07.2008*

<div class="taraf_structure_2col_1zq">
<div class="margen_n">



 <p><b><font face="Times New Roman TUR"><br/>
<p>Soru:</p></font></b> Sivilay Ablacığım, Atatürk’e hakaret eden Yunanca bir klipten dolayı <i>YouTube</i> hâlâ kapalı. Almanya’daki kız kardeşim, yeni doğan bebeğinin görüntülerini yaşlı anneme izletmek için <i>YouTube</i>’a yükledi ama izlemek ne mümkün. Çocuk neredeyse okul çağına gelecek, biz daha bir ‘ingaa’ deyişini duyamadık. Eğer <i>YouTube</i> Türkiye’de bir genel müdürlük düzeyinde temsilcilik açmazsa Türk yargı sistemi bunu bir hakaret sayıp temelli kapatacakmış.</p><br/>
<p>Rica ediyoruz, <i>YouTube</i>’un merkezi ile görüşün de bizim yargıçları adam yerine koyan bir genel müdürlük açsınlar. Çok teşekkürler (Nuri Parlak –Kırşehir) </p><b><br/>
</b><p>Cevap: Sevgili Nuri, bu konuya temas etme fırsatını bana verdiğin için çok teşekkür ederim. <i>YouTube</i>, genel müdürlük değil, genel merkezini Ankara’ya, Yargıtay binasının karşısına bile taşısa yine de değişen bir şey olmaz. O nedenle çabalarımızın boş gitmemesi için mesajlarımızı bizim yargıçlara yöneltmeliyiz. </p><br/>
<p>Atatürk’e hakaret eden Yunanca klip masalını artık bir kenara bırakalım. Hepimiz kocaman insanlarız, birbirimizi kandırmayalım. Bizim yargıçlar arasında neredeyse İngilizce bilen yok, dünyada on milyon insanın konuştuğu Yunancayı nereden bilsin. </p><br/>
<p>Topu topu 25-30 hit almış bir Yunanca klip bahaneydi. Sitenin kapatılmasının nedeni, önce <i>YouTube</i>’a, sonra kamuoyuna bomba gibi düşen çeşitli devlet görevlilerinin dehşet verici konuşmaları ve gizli kamera kayıtlarıydı. Şimdi bu konuşmalar, bu görüntüler her yerde. Geçmiş olsun.</p><br/>
<p>Sevgili savcı çocuklarım. Artık <i>YouTube</i>’u rahat bırakın. <i>Taraf</i> gibi gazeteler açıkken <i>YouTube</i>’u kapalı tutmanın bir manası kalmadı. Açın <i>YouTube</i>’u. Boşu boşuna dünyaya kepaze olmayalım daha fazla.</p><b><font face="Times New Roman TUR" size="4"><br/>
<p>Keneleri kim gönderiyor?</p></font></b><font face="Times New Roman TUR"><b><br/>
</b><p>Soru: Muhterem Sivilay Abla, eskiden keneden ölen kimsenin haberini duymazdık. Şimdi neredeyse her gün bir kişinin kene ısırmasından hastaneye kaldırıldığını duyuyoruz. </p><br/>
<p>Diyorlar ki “Amerika bayraklı bir uçaktan çuvallar dolusu keneler Türkiye üzerine bırakılmış.” Her kötülük dışardan geliyor. Dış dünya olmasaydı ne kadar mutlu bir ülke olurduk. Bu yabancıların şerrinden nasıl korunabiliriz? (Orkun Tansel –Aydın)</p><b><br/>
</b><p>Cevap: Sevgili Orkun, hiç duydun mu bilmiyorum ama güzel Türkçemizde ‘kene gibi yapışmak’ diye bir deyim vardır. Demek ki bu dünyada daha önce de insanları ısıran, ne yaparsan yap yapıştığı yerden düşmeyen bir hayvan olarak kene vardı. Bağda bahçede; akrep ya da engerek yılanı sokmasından olduğu gibi kene ısırmasından da hastaneye kaldırılanlar, hatta Allah korusun hayatını kaybedenler oluyordu. Bugünlerde bir miktar çoğalmış olabilir, ancak bu durum bizi piknik yapmaktan, çıplak ayak toprağa basmaktan alıkoyuyor, Amerikan uçaklarıyla göklerden başımıza yağdırılan bir tabii afet olarak algılamamıza neden oluyorsa, bu işin içinde başka bir iş var demektir. </p><br/>
<p>Benim aklıma en çok yatan komplo teorisi, bu kenelerin Akmerkez, Kanyon, Armada, İstinyePark, Capitol gibi alış veriş merkezleri tarafından yayılmış olma ihtimali. Keneler sayesinde Bebek Parkı’nda gezinti yapmaktan bile vazgeçmiş beyaz Türkler artık nefes almak için dahi alış veriş merkezilerine sığınıyorlar. Bu da benim teorimi, uçaklarla yeryüzüne kene bırakılması teorisinden daha sağlam kılıyor. </p></font><b><font face="Times New Roman TUR" size="4"><br/>
<p>Ah bir <i>Taraf</i> olsak!</p></font></b><font face="Times New Roman TUR"><b><br/>
</b><p>Soru: Sevgili Sivilay Abla, geçenlerde <i>Hürriyet</i> gazetesinde okudum. Siz <i>Taraf</i> olarak krediler alıyormuşsunuz. Yaptığınız haberlerin karşılığında çok para yiyormuşsunuz. Siz gerektiğinde kendisini bile acımasızca eleştirebilen yüce bir şahsiyetsiniz. Bu okuduklarım doğru mu? Yoksa ben <i>Hürriyet</i>’in yalancısı mıyım? (Yaşar Yılmaz)</p><b><br/>
</b><p>Cevap: Sevgili Yaşar, <i>Taraf</i>, çalışanlarını parmakla sayabileceğin, çalışma mekânını elinle arşınlayabileceğin küçük bir gazete. Biz şimdi vargücümüzle yemeye başlasak 2110 yılına kadar <i>Hürriyet</i> ve ailesine bu konuda yetişemeyiz. </p><br/>
<p>Büyük büyük babaannemin hep söylediği bir söz vardı: “İnsan başkalarını kendisi gibi bilir” diye. Bu zamana kadar attığı her manşeti, yaptığı her haberi nakite çevirmede ustalaşmış bir gazetenin, bizim cesur habercilikle başına oturduğumuz pınarı ‘boşa’ akıttığımıza ikna olmasını da beklemiyorum. Ancak <i>Taraf</i>’ın haberciliğinin kaç para getireceğini net olarak hesap edip iç geçirdiklerine ise eminim. </p></font>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/1323.htm), [web.archive.org (arşiv bağlantısı)](http://web.archive.org/web/20090907164235/http://www.taraf.com.tr:80/makale/1323.htm)
# Ayışığı, sarıkız, eldiven, kazandibi, ütü masası

*Dr. Sivilay Genç 31.07.2008*

<div class="yazi"><b>
<p>Soru:</p></b> Sevgili Sivilay Abla, darbe günlüklerinde en çok dikkatimi çeken darbelere verilen isimler oldu. Ayışığı, Sarıkız, Eldiven diye başlayan serinin kazandibi, ütü masası, kiler faresi şeklinde devam etmesi beni şaşırtmaz. Bu gibi isimler vermelerinin nedeni ne olabilir? Gerçekten de çok büyük merak içindeyim. (Asiye Şahin –Bursa)<b>
<p>Cevap:</p></b> Sevgili kızım, darbe planları için seçilen isimlere bakılırsa, darbeci paşalarımızın çok yaratıcı olduğunu söyleyemeyiz. Kesinlikle daha iyilerini hak ediyoruz. 
<p>Birlikte düşünelim. Diyelim ki bir askerî darbe planlıyorsunuz, Türkiye’de yer yerinden oynayacak. Her şey altüst olacak. Kartal, Demir Yumruk, Şafak gibi isimler varken darbenize Sarıkız ismini vermek nasıl bir ruh halinin göstergesidir?</p>
<p>Psikolog kimliğimle konuya şöyle bir açıklık getirdim. Bugün ne pişirsek diyerek güne başlayan ev hanımları gibi, darbeci paşaların da yataktan kalkar kalkmaz bugün nasıl bir darbe planlasak dediklerini anlıyoruz. Bu ucube darbe isimleri de bu sırada çıkıyor. O sırada gözlerine ne ilişiyorsa onun adını veriyorlar. Sözgelimi, o anda televizyonda Aysun Kayacı vardır, darbe planının adı ‘Sarıkız’ olmuştur. Ya da paşanın eşi kışlık eldivenleri naftalinliyordur, bu sırada kurulan plana ‘Eldiven’ denilmiştir. Alkoliklerin alkol alma bahanesi gibi; üzülür üzüntüden içer, sevinir sevinçten içer, canı sıkılır can sıkıntısından içer. </p>
<p>Bu konudaki çözüm önerim takvimlere ‘günün darbe adı’ bölümü eklenebilir. </p><b>
<p>“Ha ha ha, Veli Küçük Rus Çarı’ymış”</p></b><b>
<p>Soru:</p></b> Sivilay Abla, Ergenekon iddianamesinde size de garip gelen bölümler yok mu? Mesela; <i>Hürriyet</i> gazetesinin Ergenekon davasıyla dalga geçmek için attığı ilk manşetten öğrendiğimize göre, iddianamede çetenin geçmişinin 600 yıl öncesine dayandığı söyleniyormuş. İddianamede bu tür iddiaların olması alay konusu oldu. Davanın seyrine yardımcı olmak adına bu iddialarla ilgili bizleri aydınlatırsanız çok memnun oluruz. (Füsun Toprak –Bilecik) <b>
<p>Cevap:</p></b> Sevgili Füsun, Savcı zanlıların konuşmalarında, belgelerinde, yazışmalarında ne varsa onları iddianameye koymuş. <i>Ana Britannica</i> <i>Ansiklopedisi</i>’nden araştırma yaparak ya da Yargıtay Başsavcısı gibi <i>Google</i>’dan tarayarak dosyayı hazırlamamış. 
<p>Adamlar kendilerini 600 yıllık bir örgütlenmenin uzantısı olarak görüyorlarmış. Taraftar toplarken bunu kullanıyorlarmış. </p>
<p>Diyelim ki Veli Küçük, daha önceki hayatında kendisinin bir Rus Çarı olduğuna inanıyor. Bunu da <i>MSN</i> konuşmalarında ya da cep telefonu mesajlarında dile getirmiş. Doğal olarak bu bilgi iddianameye girebilir. <i>Hürriyet</i> bu durumda “Ha ha ha, Veli Küçük Rus Çarı’ymış” diye manşet atar ve biz de bu manşeti okuyup savcıya kızarsak haksızlık etmiş olmaz mıyız?</p><b>
<p>Ergenekon fasa fisoymuş</p>
<p>Soru:</p></b> Merhaba Sivilay Abla, ben bir holdingin insan kaynakları departmanında uzman olarak çalışıyorum. Sabah 6:30’da evden çıkıp gece 20:30’da eve dönüyorum. Sabah evden çıkarken henüz haberler başlamamış oluyor. Gece eve döndüğümde ise çoktan bitmiş oluyor. Gece yarısı bültenlerini bekleyeyim desem uykum geliyor. Gündüz de iş yoğunluğundan gazete okumaya zamanım olmuyor. Bu durumda tek haber alma kaynağım serviste açık olan radyo. Her sabah topluca Nihat Kırdar’ı dinliyoruz. Nihat’ın dediğine göre Ergenekon fasa fisoymuş. Doğru mu? Cevabınızı gazeteye yazmakla kalmayın bana da postalayın. Malum gazete okuyamıyorum. (Rumuz: İşten Eve)<b>
<p>Cevap:</p></b> Sevgili evladım, sen kapitalizmin hayatını paketlediği beyaz yakalı esirlerden birisin. Sizin hayatınız patronun kazancına kazanç katmaya göre dizayn edilmiş. Patronlar hiç bir şeye boşuna para ödemezler. Sence klimalı son model servis araçlarına neden tonlarca para ödüyorlar. İşe giderken zahmet çekmeyin diye mi? Çalışmak için kullanacağın enerjini yollarda tüketme diye. Sonra hemen eve git, uyu ki yarın çalışmak için enerji topla diye. Beyaz yakalıların dinlediği radyolarda Ergenekon fasa fiso diyen radyocular olması, A-B grubunun ekseriyetle okuduğu gazetelerde davayı küçümseyen manşetler atılması güzel kafanızı böyle şeylerle meşgul etmemeniz için. 
<p>Ergenekonmuş, darbeymiş size ne? Hazırlanacak raporlar, düzenlenecek verimlilik tabloları, pazarlanacak diş macunları, kredi kartları, gözüne girilecek genel müdürler varken. </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-ayisigi-sarikiz-eldiven-kazandibi-utu-masasi.htm), [web.archive.org (arşiv bağlantısı)](http://web.archive.org/web/20130901005545/http://www.taraf.com.tr/dr-sivilay-genc/makale-ayisigi-sarikiz-eldiven-kazandibi-utu-masasi.htm)
# DTP’nin cezası da paraya çevrilecek mi?

*Dr. Sivilay Genç 07.08.2008*

<div class="taraf_structure_2col_1zq">
<div class="margen_n">



 <p><b><font face="Times New Roman TUR"><br/>
<p>Soru:</p></font></b> Kıymetli Sivilay Abla, Ben DTP Gençlik Kolları üyesi Delal. Anayasa Mahkemesi Ak Parti’nin irtica getirmek istediğine kanaat getirdi ama partiyi kapatmak yerine, idam cezasını paraya çevirdi. Bildiğiniz gibi bizim partiye de bölücülük yaptığı iddiasıyla kapatma davası açılmıştı. Acaba partileri ipten aşağı alacak kadar kudretli bu yüce mahkeme, bizim de kalemimizi kırıp daha sonra cezamızı paraya çevirebilir mi? Güzel haberlerinizi bekliyoruz. (Delal Parlak –Muş) </p><b><br/>
</b><p>Cevap: Sevgili Delal oğlum, Anayasa Mahkemesi’nde davaların görüşüldüğü mahkeme salonunu biliyorsun. Hani 1970’lerde çekilen Türk filmlerinde Ahu Tuğba’nın lambrili evine benzeyen kasvetli salondan bahsediyorum. Mahkeme üyeleri odalarından çıkıp canından bezmiş, güneş yüzü görmemiş, yapraklarının tozu alınmamış, Allah’ın merhametiyle hayatta kalan zavallı kauçuk ağaçlarının ve devetabanlarının bulunduğu balkonumsu koridordan geçip bu salona varıyorlar. İşte tam girişe bir fiyat listesi asılmış diye duydum. İrtica tehlikesi ücretinin 22 milyon YTL olduğunu hepimiz öğrendik. Örneğin mezar taşlarındaki bilgilerle delegeleri şişirme gibi partilerimizin sıkça başvurduğu suçlar için kişi başı 2.500 YTL ceza kesiliyormuş. Ergenekon çetesinin avukatlığına soyunma, suçu övme gibi fiillerin karşılığı ise 14 lira 89 yeni kuruş ağır para cezası olarak bu listede yer alıyor. </p><br/>
<p>Bölücülük suçundan ne yazık ki bu kadar kolay sıyrılmak yok. Bu ceza paraya çevrilemiyor. Ancak bedenen çalışma cezasıyla parti kapatılmaktan kurtulabiliyor. Anladığım kadarıyla Ahmet Türk ve Sırrı Sakık’a sekiz ay Anayasa Mahkemesi’nin arka bahçesinde taş kırma ve çapa yapma cezası verilecek. Sebahat Tuncel ve Fatma Kurtulan’ın da en az bir buçuk yıl Mahkeme’nin çay ocağında çalışma cezası alacağını tahmin ediyorum.</p><br/>
<p>Gördüğün gibi Türkiye’nin tüm kurumları yavaş ancak emin adımlarla gelişiyor. Böyle giderse 2050’li yılların başında dünya ölçeğinde bir Anayasa Mahkememiz olabileceği beklentisi içindeyiz. Tabii gerçek bir İKTİDAR gelip sivil bir anayasa yaparsa 2050’yi beklememize gerek kalmaz. </p><b><font face="Times New Roman TUR" size="4"><br/>
<p>Ergenekon’dan kim kârlı çıkar?</p></font></b><font face="Times New Roman TUR"><b><br/>
</b><p>Soru: Pek muhterem Sivilay Ablacığım, Ergenekon davası darbelerden çok çekmiş bizleri biraz olsun umutlandırdı. Ancak bazı kişiler de diyorlar ki “bu dava, büyüklerin hesaplaşmasıdır, sonucunda bir şey çıkmayacak”. Bir de Ergenekoncular var ki onlar zaten toptan reddediyorlar. Sahi Ergenekon davasında kim üzülecek kim sevinecek? Kim kazanacak, kim kaybedecek? (Eren Uğur –Rize) </p><b><br/>
</b><p>Cevap: Sevgili Eren, senin de çok güzel özetlediğin gibi Ergenekon davasında kabaca üç çeşit insan topluluğu var. Birincisi; bizler yani bu darbe heveslilerinden hesap sorulsun. Sonuna kadar gidilsin. Darbeciler çok adam öldürdü, çok işkence etti. Biraz da onların canı yansın ki başkaları demokrasiyi kesintiye uğratmaya cesaret edemesin diyenler. İkinci grup; Ergenekon’da sınıf göremeyenler. Bu nedenle de taraf olmamakla övünenler. Bunu bir güç savaşı olarak gören ve her iki tarafı da emek sömürücü egemenler olarak aynı başlık altında kategorize edenler. Geriye kalanlar yani üçüncü gruba giren insanlar ise; Ergenekon’dan tutuklananlar, yakınları tutuklananlar, tutuklanmalarına ramak kalmış olanlar, ucuz atlatmış olanlar ve tüm bunlara avukatlık yapmak isteyenler. </p><br/>
<p>Dava sonucunda Ergenekoncular için iki ihtimal var. Yüzde 50 kazanacaklar, yüzde 50 fena halde kaybedecekler. </p><br/>
<p>Bu üç grup içinde peki en kârlı kim çıkacak sorusuna cevabım çok net: Biz! Ergenekon davası mahkûmiyetlerle sonuçlanırsa darbe ortamı hazırlamak için pek çok kanunsuz iş yapan ve yapmayı planlayan insanlardan kurtulmuş olacağız. Yok, dava neticesinde tutuklular beraat ederse emekli paşalarımızın darbe marbe istemediklerini öğrenip derin bir ‘ohh’ çekeceğiz. Yani biz netice ne olursa olsun yüzde 100 kazançtayız. </p><br/>
<p>Geriye ikinci grup kalıyor. Onların bilânçosu ise oldukça karışık. Dava neticesi ne olursa olsun; yüzde 25 üzülecekler, yüzde 25 rahatlayacaklar, yüzde 25 sonuçtan şüphe duyacaklar, yüzde 25 vicdanları rahatsız olacak.</p></font>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/1491.htm), [web.archive.org (arşiv bağlantısı)](http://web.archive.org/web/20090907175204/http://www.taraf.com.tr:80/makale/1491.htm)
# ‘Anıtkabir ile Emperyalizm arasında kaldım’

*Dr. Sivilay Genç 14.08.2008*

<div class="taraf_structure_2col_1zq">
<div class="margen_n">



 <p></p><p>Sevgili okuyucularım! </p><br/>
<p>Hepimiz yoğun bir sene geçirdik ve iyi bir tatili çoktan hak ettik. Baksanıza Ankara ahalisi için bile karpuz kabuğu denize düştü. Memleketi oturup beklemek bana mı kaldı diye düşündüm ve Los Angeles’ta yüksek lisans eğitimi yapan torunumu ziyaret etmek üzere Amerika’ya geldim. </p><br/>
<p>İlk defa Yeni Dünya’ya ayak bastım; ama gördüm ki benim için hiçbir şey yeni değil. Marketteki kasiyeri bir diziden, araba tamircisini bir başka diziden, sahilde koşu yapan kadını yine bir başka Amerikan filminden tanıyordum. Los Angeles için Melekler Şehri deniyor ama bence prefabrik evler şehri denmeliymiş. Buraları görmemişler için şöyle tarif edeyim. İzmit depreminden sonra kurulmuş bir prefabrik şehir düşünün. Devlet kalıcı konutları yapmadığı için insanlar kendi başlarının çaresine bakmışlar, prefabrik evlerinin sağına soluna eklemeler yapmışlar. Sonra etrafa ağaçlar, çiçekler dikilmiş. İşte karşınızda Los Angeles. New York daha farklıdır herhalde diyelim ve sorularınıza geçelim. </p><br/>
<p>Beni çok sıkı takip eden okurlarım Amerika’ya seyahat edeceğimi haber almışlar. Bugün onlardan gelen soruları cevaplayacağım.</p><b><font size="4"><br/>
<p>‘Anıtkabir ile Emperyalizm arasında kaldım’</p></font><br/>
</b><p>Soru: Çok değerli Sivilay Abla, İran Cumhurbaşkanı Türkiye’ye geliyor ama Anıtkabir’i ziyaret etmeyecek. Ben Atatürkçü bir Türk genciyim. Atatürk’e yapılan bu saygısızlığı içime sindiremiyorum. Diğer taraftan Amerikan emperyalizmine karşı ulusalcı bir direniş gösteren tek lider olması nedeniyle müthiş bir sevgi besliyorum. Avrupa Birliği yerine Türkiye’nin Rusya ve Çin ile birlikte İran ile ittifak yapmasını istiyorum. Acaba bu derin ikilemden nasıl çıkabilirim. Unutmadan, bir de duydum ki Amerika Birleşik Devletleri’ne gitmişsin. Vize alırken çok sorun yaşadın mı? Ne soruyorlar? Arkası beyaz fonlu dört fotoğraf yetiyor muydu? (Rumuz: Tahran Kriterleri)</p><b><br/>
</b><p>Cevap: Sevgili yavrum, Çağdaş Yaşamı Destekleme Derneği’nin düzenlediği ve kadın konuşmacıların olduğu bir panelde konuşmacılardan biri hizmetçisine hangi partiye oy verdiğini sorduğundan bahsediyor. Hizmetçisinin AKP’ye oy verdiğini söylemesi üzerine hiddetle nedenini soruyor. ‘İstikrar bozulmasın’ gibi bir cevabı ağzında geveleyen kadıncağıza ‘Senin neyine istikrar’ diye köpürdüğünü büyük bir zevkle anlatıyor. </p><br/>
<p>Sana da aynı şeyi ben yapacağım şimdi. Senin neyine uluslararası ilişkiler. Senin neyine devletlerarası münasebetler. Dünyadaki en ulusalcı, en totaliter rejimleri de ittifak yapmak için seçsen böyle ikilemler yaşamanın önünü alamazsın. Sen bildik sloganlardan vazgeçme. ‘Türk’ün Türk’ten başka dostu yoktur’, ‘Dünyada kendi kendine yetebilen yedi ülkeden biriyiz’, ‘Üç tarafı düşmanlarla çevrili kara parçasına Türkiye denir’.</p><br/>
<p>Vizeyle ilgili sorularını ise sana özel yazacağım. </p><b><font size="4"><br/>
<p>‘Vermeyince mabud, neylesin Sultan Mahmut Bush’</p></font><br/>
</b><p>Soru: Sevgili Sivilay Abla, Bizim başkan Bush’a güvendi, Rusya’ya kafa tuttu. Olan oldu, Rus topçularının atışları Tiflis’ten duyuluyor. Amerikan aksanlı İngilizcesiyle yardım SMS’i gönderiyor ama hâlâ bir cevap yok. Siz hazır oradayken duruma bir el atsanız. (Rumuz: Sarsakvili)</p><b><br/>
</b><p>Cevap: Bizim Türkçede bir atasözü vardır. ‘Vermeyince mabud, neylesin Sultan Mahmut Bush.’</p><br/>
<p>Bu dünyada Bush’a güvenen, itibar eden bir insan neredeyse kalmamışken, zaten Amerika’nın savaş performansı Irak’ta gözler önündeyken Bush’a güvenip yola çıkan bu arkadaşı ne akıcı İngilizcesi kurtarabilir ne de gençliği. </p><b><font size="4"><br/>
<p>Yüzde 52’den sonra yüzde 53</p></font><br/>
</b><p>Soru: Sivilay Abla, Amerika’da rahat durmadığına, Amerikan seçimlerini de yakından takip ettiğine eminim. Türkiye’de AKP yüzde 47 ile iktidar oldu ama AKP’yi istemeyen yüzde 53’lük bir kesim var. Acaba Amerikan demokrasisi bu sorunu nasıl aşmış? Yüzde 52 gibi biz de yüzde 53 diye esrarlı bir grup olsak AKP ile mücadele edebilir miyiz? (Ece Duran)</p><b><br/>
</b><p>Cevap: Sevgili Ece, Amerika’da iki parti var. Dolayısıyla birini isteyen diğerini istememiş oluyor. Ama Türkiye’de ikiden fazla parti var. Herkes iktidar olmasını istediği partiye oy veriyor. AKP olmasın da kim olursa olsun diye oy verenler, bu yüzde 53’ü oluşturanların yüzde 20’lik CHP seçmenleri. Çünkü gerçekten CHP’ye oy verirken AKP olmasın da kim olursa olsun diye mühürleri basıyorlar. Aklı başında bir insan CHP’ye ancak böyle oy verebilir. </p><br/>
<p>Demek oluyor ki; yüzde 53’lük kesim bir elmanın iki yarısı insanlardan oluşmuyor. O nedenle yüzde 53 grubundan yaratıcı eylemler çıkacağını pek zannetmiyorum. </p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/1565.htm), [web.archive.org (arşiv bağlantısı)](http://web.archive.org/web/20090907173543/http://www.taraf.com.tr:80/makale/1565.htm)
# Olimpiyatlarda neden döküldük?

*Dr. Sivilay Genç 21.08.2008*

<div class="taraf_structure_2col_1zq">
<div class="margen_n">



 <p><font face="Times New Roman TUR"><br/>
<p>İstanbul’u özlemişim. Geçen hafta yazımı okuyan sevgili okuyucularım biliyorlardır. Tatil amacıyla torunumun yanına, Amerika’nın Los Angeles kentine gitmiştim. Klasik Türk insanı duygularıyla yurda döndüm. Bizim memleketimiz gibisi yok. </p><br/>
<p>Dünyanın öbür ucunda olmanın gurbet duygusuyla yarım asırlık prensiplerimi askıya aldım, insan içine çıktım. Amerika’da olduğumu öğrenen genç hayranlarımın ricalarını kıramayıp Northridge California Devlet Üniversitesi’nde gerçekleşen söyleşide konuşmacı oldum ve sorularını yanıtladım. Bu hafta da bu söyleşide sorulan soruların bir kaçını sizlerle paylaşıyorum. </p><b><br/>
</b><p><font size="3">Olimpiyatlarda neden döküldük?</font></p><br/>
<p>Soru: Sivilay Abla, buradan yirmi dakika uzaklıkta bulunan UCLA (California Eyaletinin en önemli üniversitelerinden biri) Pekin Olimpiyatları’nda şimdiye kadar on dört madalya kazandı. Olimpiyatlarda dökülen Türkiye’nin, bir üniversitenin yarısı kadar bile başarılı sporcu yetiştiremediği anlaşılıyor. Size göre bu sorunun kaynağı nedir? (Erdem Su – Teksas)</p><b><br/>
</b><p>Cevap: Sevgili Erdem, devletimiz spor dallarını ikiye ayırmaktadır. Ata sporlarımız ve diğerleri. Ata sporlarımız diye baş tacı edilen sporlar, evrimleşme sürecimiz başlamadan önce de kullandığımız kaslarımıza dayanarak yapılan sporlardır. Bu nedenle, dünyanın en kalabalık memur kadrosuna sahip spor teşkilatı olan Türkiye Gençlik ve Spor Genel Müdürlüğü ülkemizin her köşesinde güreşçiler, halterciler yetiştirmek için seferber olmuştur. </p><br/>
<p>Güreşçilerimiz rakiplerini her kündeye getirdiklerinde bir altın, kazandıkları her maç için de bir daire ile ödüllendirilirler. Üst üste şampiyon olanlar ise milletvekili yapılmaktadır. Şartlar böyle olunca aklı başında hiç bir insan evladı, maraton koşucusu ya da yüksek atlamacı olmak istememektedir. </p><br/>
<p>Ayıp olmasın diye Çin’den tenisçi, Etiyopya’dan koşucu, Romanya’dan uzun atlamacı olarak ithal edilip isimleri Türkleştirilerek kamufle edilmeye çalışılan sporcular da yaramıza merhem olmuyor. </p><br/>
<p>Sizin anlayacağınız; milliyetçilik bir alanda daha ayağımıza dolanmaya devam ediyor.</p><b><br/>
</b><p><font size="3">‘Müslüman çocuğu Obama’ kazanacak mı?</font></p><br/>
<p>Soru: Sevgili Sivilay Abla, bugüne kadar en beyaz Amerikalılar’ın yarışmasına izin verilen Başkanlık seçimlerine ilk kez bir siyah aday katılıyor. Demokratların Başkan adayı olan Kenya kökenli Barack Obama seçimi kazanmaya da çok yakın. </p><br/>
<p>Obama’nın önünü kesmek isteyen Cumhuriyetçilerin ‘Müslüman çocuğu Obama’ isimli kitaplar yazmalarını nasıl açıklıyorsunuz? (Sevda Ayhan – San Francisco) </p><b><br/>
</b><p>Cevap: Sevda kızım, Cumhuriyetçiler bizim ulusalcılarla konuşmuş olmalı. Aynen burada, Amerika’da olduğu gibi, Türkiye’deki seçimlerden önce de ‘Musa’nın Çocukları’ ya da ‘Musa’nın Gülü’ gibi kitaplar yayımlamışlardı. Aslında Anti-semitik olmaktan çok uzak olan pek çok insanımız da bu kitapları bir ibadet teslimiyeti içinde satın almıştı, hatta yanılmıyorsam almaya devam ediyor.</p><br/>
<p>Neticede seçimler oldu ve Musa’nın çocuğu Başbakan, gülü de Cumhurbaşkanı oldu. Tahminime göre Amerika’da da bembeyazlar ne kadar çabalarsa çabalasın sonuçta halkın dediği olacak ve siyah Obama kazanacak. </p><br/>
<p>Ancak asıl soruyu o zaman sormalıyız. Başkan seçilen siyah Obama, siyah kalabilecek mi? </p><b><br/>
</b><p><font size="3">Oksimoron muyuz?</font></p><br/>
<p>Soru: Sivilay Abla, ben Genç Siviller üyesiyim. Siz burada olduğunuz için Türkiye’de olan biteni tam takip edemiyor olabilirsiniz. <i>Milliyet</i> yazarı Ece Temelkuran, benim de üyesi olduğum Genç Siviller için oksimoron dedi. Sizce biz oksimoron muyuz? (Yasemin Er – Los Angeles) </p><b><br/>
</b><p>Cevap: Yaseminciğim, solculuğu Grease Müzikali’nde hula hup çeviren kızların neşesinde yaşayan meslektaşımın sizi ‘çelişkili’ bulmasına öncelikle şaşırmadığımı belirtmek isterim. </p><br/>
<p>Genç Siviller’i yakından takip ediyorum. Gördüğüm kadarıyla önünüze çıkan her yeni bilgiyi kokluyor, her sese kulak veriyor, her olaya dokunuyorsunuz. Vicdanınız, kabullerinizin önünde gidiyor. Öğrenme sürecinizi tamamlamak niyetinde değilsiniz. Değişmeye karşı komplekssizsiniz. </p><br/>
<p>Sabit ve korunaklı köşelerden bakanlar bu hareketliliği çelişki olarak algılayabilirler. Siz doğruyu aramaktan vazgeçmeyin.</p></font></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/1638.htm), [web.archive.org (arşiv bağlantısı)](http://web.archive.org/web/20090907175209/http://www.taraf.com.tr:80/makale/1638.htm)
# Erbakan severse

*Dr. Sivilay Genç 28.08.2008*

<div class="taraf_structure_2col_1zq">
<div class="margen_n">



 <p><b><font face="Times New Roman TUR"><br/>
<p>Soru:</p></font></b> Merhaba Sivilay Abla, Cumhurbaşkanı Abdullah Gül, kayıp trilyon davasından ev hapsine çarptırılan Necmettin Erbakan’ın cezasını affetti. Özgürlüğünün ilk gününde Cuma namazına giden Erbakan “Onlar benim sevgili yavrularım, talebelerim. Biz bir elmanın iki yarısıyız” dedi. Bizler Ak Parti’ye, Erbakan çizgisinden ayrıldıkları için oy vermiştik. Yoksa kandırıldık mı? (Gökay Binbir)</p><b><br/>
</b><p>Cevap: Gökay oğlum. Bu orijinal Erbakan davranışıdır. Önce onları aforoz etti. “Davayı sattınız” dedi. Çünkü seçmenler üzerinde hâlâ gücü olduğunu sanıyordu ve bu sayede Ak Partilileri seçimlerde zaafa uğratacağını düşünüyordu. İşler planladığı gibi olmadı. Seçmenler çoktan ondan ve davasından vazgeçmişti. Ancak bu durum karşısında Erbakan gibi kurt bir politikacının demoralize olup vazgeçeceğini düşünmek ahmaklık olurdu. </p><br/>
<p>Şimdi sevgi yumağı davranışıyla onlara daha çok zarar verebileceğinin farkında. “Onlar değişmedi, hâlâ benim canım arkadaşlarım” demesi minnettarlığının değil intikam duygusunun bir göstergesi. </p><br/>
<p>Sonuç olarak herkesin kulağına küpe olsun; Erbakan, Demirel ekolünden korkacaksın ve uzak duracaksın. Bunlar seni ısırmaya karar verirlerse kaçarın yok. Bunu saldırarak da yaparlar sarılarak da. </p><b><font face="Times New Roman TUR" size="4"><br/>
<p>Herkesin gözü üzerimizde</p></font></b><font face="Times New Roman TUR"><b><br/>
</b><p>Soru: Sivilay Abla, Genç Siviller isimli kökü dışarda dalları içerde olan oluşum şimdi de ‘Ermenistan sınırı açılsın, bir maça bakıp çıkacağız’ diye bir kampanya başlatmış. Hiç Ermenistan’a gitmişler mi acaba? Ben geçen ay Ermenistan’daydım. Adamlar Doğu Anadolu Bölgemizden ‘Güney Ermenistan’ diye bahsediyorlar. Nasıl olur da sınır açılır? (Yağız Atlı)</p><b><br/>
</b><p>Cevap: Sevgili Yağız, niçin kızıyorsun, ‘bir maça bakıp çıkacağız’ demişler, kalıp pişti oynayacağız dememişler ya. </p><br/>
<p>Şimdi güzel evladım. Türkiye’miz devlet kurma geleneği tarih kadar eski insanların, 80 yıl önce kurdukları 70 milyonluk bir ülke. Ermenistan daha yeni bağımsızlığını ilan etmiş dört milyonluk başka bir ülke. Peki, Türkiye’nin dış politikada öğretmeni, yol göstericisi Ermenistan mı olmalı yoksa hep övündüğümüz yüzlerce yıllık devlet kültürüne göre mi davranmalı?</p><br/>
<p>Diğer taraftan birilerinin gözlerinin bizim toprakların üzerinde olmasının ne sakıncası var. Mahallenin en güzel kızının bütün gözler üzerinde olması gibi düşün. Kaldı ki bizim Doğu Anadolu da dünyanın en güzel yeri değil. </p><br/>
<p>‘Rusya’nın gözü Boğazlar’da, Yunanistan’ın gözü Ege’de, Suriye’ninkisi Hatay’da, Ermenistan’ın da Doğu Anadolu’da’ gibi sözleri duyunca ben şahsen iftihar ediyorum. Demek ki ne güzel bir memleketimiz var. Kimse gözünü bizden alamıyor. </p><br/>
<p>Sonuç olarak hangi Türkiye’yi tercih edersiniz? Ermenistan’ın bakışları bile uykularını kaçırmaya yeten, yüzünü sivilce basmış ergen bir Türkiye’yi mi, benim tarif ettiğim olgun, serinkanlı ve ‘cool’ Türkiye’yi mi?</p></font><b><font face="Times New Roman TUR" size="4"><br/>
<p>Yaşar Hocamız mı, kadınlık gururumuz mu?</p></font></b><font face="Times New Roman TUR"><b><br/>
</b><p>Soru: Değerli Sivilay Abla, şeriatçıların korkulu rüyası, Türkiye Müslümanlığının medarı iftiharı Yaşar Nuri Hocamız bugünlerde bir kabahat işlemiş. Tam da <i>Allah’la Aldatmak</i> kitabını yazdığı bu günlerde şeytana uymuş ve karısını aldatmış. Biz çağdaş Türk kadınları olarak bir ikilem yaşıyoruz. Bir tarafta çağdaş, Atatürkçü hocamız, diğer tarafta kadınlık gururumuz. Dernekteki kadınlar olarak size yazalım, en iyisini Sivilay Ablamız bilir dedik. Derdimize bir çare! (Rumuz: Solan Güller) </p><b><br/>
</b><p>Cevap: Sevgili Hanımlar, açık açık darbeyi savunanlar ne demişti: “Şeriat gelirse 200 yıl geriye gideriz, darbe olursa 25 yıl. O halde darbe olsun.” Tutarlılık göstermek adına size düşen Yaşar Hocanızın yeni kitabını kapış kapış almak. Bugün, davada zafiyet gösterecek, düşmanın eline koz verecek gün değildir. Ne zamanki rejim tehlikesi ortadan kalkar, cumhuriyet kazanımları değiştirilemeyecek ve dokunulamayacak hale gelir o zaman benim yazacağım, ‘Karısını aldatmak, partisini aldatmak, halkı aldatmak ve Allah’ı aldatmak’ kitabını birer ikişer alıp tövbe edersiniz.</p></font>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/1707.htm), [web.archive.org (arşiv bağlantısı)](http://web.archive.org/web/20090907173548/http://www.taraf.com.tr:80/makale/1707.htm)
# Ramazan özel

*Dr. Sivilay Genç 04.09.2008*

<div class="yazi">
<p>Geçen haftanın olayı kuşkusuz Generallerin devir teslim töreninde yaptıkları konuşmalar ve 30 Ağustos resepsiyonuydu. Artık ezberlediğimiz konuşma metinleri ceplerden çıkarıldı ve komutanlar bizi baştan aşağı badanaladı. Resepsiyonda da Cumhurbaşkanı’na ‘içemez ki, içemez ki’ yaparcasına kadehler tokuşturuldu. </p>
<p>Bir de bu sahneleri tamamlayan Genelkurmay gazetecileri var. Paşaların konuşmalarında eşeleyip buldukları boncukları ağızlarında evire çevire, ballandıra ballandıra anlattılar. Ne akıl dolu, ne entelektüel yoğun konuşmalar olduklarını onların iştahlı anlatımlarından öğrenebildik. </p>
<p>Haftanın mağduru ise Habermas oldu. Genelkurmay Başkanı’nın özgürlükler ve demokrasiyle olan limoni ilişkisine Habermas’ı kaynak göstermesi Habermas adına tam bir trajediydi. Allah muhafaza Moritanyalı bir generalin halkı hizaya çeken konuşmasında ‘Türkiye’den Sivilay Abla’ya göre’ diye bir cümle kurduğunu duysam ne yapardım bilemiyorum. </p>
<p>Köşemin formatı lafı daha fazla uzatmama el vermediği için, bu konuları bir kenara bırakıyorum ve size söz verdiğim gibi Ramazan sorularınıza geçiyorum. Ancak, burada yazmadıklarımı erken otuzlarda bir erkek yazar profilinde yazmayı planladığımı müjdelemek isterim. </p><b>
<p>Ramazan özel</p></b>
<p>Ramazan geldi. Sanki Genelkurmay Başkanı, dinin sosyal hayata referans gösterilmesinden endişe ettiğini hiç söylememiş gibi tüm televizyonlar Ramazan özel programları yapmaya başladı. </p>
<p>Gerçeği, televizyon programlarına bakarak İslamı anlamaya kalkan biri bu dinin sadece erkeklere, hatta bıyıklı erkeklere geldiğini zannedebilir. Bir tane kadının bile görünmediği bu programlara bakarken başörtülü kızların önündeki tek engelin üniversite rektörleri olmadığını düşünmeden edemiyorum. </p><b>
<p>Hz. Ömer, belinde kemer</p>
<p>Soru:</p></b> Sevgili Sivilay Abla, ben televizyonlardaki Ramazan programlarında okunan ilahileri dinlerken ekranlardaki amcalar gibi cezbeye gelmek istiyorum, ama yapamıyorum. Acaba benim imanımda bir eksiklik mi var? (Berat İpekçi)<b>
<p>Cevap:</p></b> Sevgili Berat, birlikte ramazan programlarında okunan ilahilere bir kulak verelim. Bunlardan ilki; adaletiyle bildiğimiz Hz. Ömer’i takıları ve semazenliğiyle yorumluyor:<i>
<p>Hz. Ömer, </p>
<p>Belinde kemer </p>
<p>Hu deyip döner</p>
<p>Aşk meydanında </p></i>
<p>Bir diğeri ise cikletlerden çıkan mani naifliğinde;</p><i>
<p>Kâbe’nin örtüsü kare</p>
<p>Bulamadım derdime çare</p></i>
<p>Bir de sözleriyle dehşet saçan ve parça tesirini arttırmak için en tiz erkek sesiyle okunan ilahiler var. İşte onlara bir örnek:</p><i>
<p>Şu çeşmede yıkadılar</p>
<p>Kefenlere doladılar</p>
<p>Tabutum omuzlarda</p></i>
<p>Kabristana yollandılar</p>
<p>Bence sorun sende değil. Bu ilahileri dinlerken değil aşka gelenler, olan imanını koruyabilenler bile ahirette mükâfatlandırılacaktır. </p><b>
<p>Ramazan cömertliği</p>
<p>Soru:</p></b> Sivilay Ablacığım, ODTÜ’de öğrenciyim. Normalde, leblebi tozundan boğulma tehlikesi geçirsek bile bir bardak su vermeyi aklına getirmeyecek hocalarımız Ramazan başlayalı beri oldukça cömertleştiler. Odalarına girdiğimde ‘çikolata almaz mısın’, ‘bak bu tuzlu kurabiyeleri kendi ellerimle yaptım’ ya da ‘İtalya’dan getirdiğim kapuçinonun tadına bakmalısın’ diyerek cömertliklerini dile getiriyorlar. Oruç tutuğum için çok zor durumda kalıyorum, uyduracak mazeretim kalmadı. Acaba ne yapmalıyım? (Hamit Balcıoğlu)<b>
<p>Cevap:</p></b> Sevgili Hamit, rica ederim yanlış bir şey aklına gelmesin. ODTÜ’lü hocaların; başı rahmet, ortası mağfiret olan mübarek ayı bu şekilde ihya etmeye çalışmalarını anlayışla karşılamalısın. Sana tavsiyem okula giderken yanında mutlaka termos bir mug bulundur. Sıcak içecek ikramlarını bu şekilde muhafaza et. Çikolata ve kurabiyeleri de peçeteye sar. Hocalarına teşekkür et ve iftarı çikolatayla açacağını, yemeğin üzerine kahveyi içeceğini, kurabiyeleri de sahura saklayacağını söyle. Sevabına ortak oldukları için ziyadesiyle mutlu olacaklar. <b>
<p>Döverken dinç olabilmek</p>
<p>Soru:</p></b> Sivilay Abla, ben ve ekibim, oruç vakti lisenin kantininde yemek yiyen, tuvalette gözümüzün önünde sigara içenleri dövüyoruz. Döverken dinç olabilmek için de oruç tutmuyoruz. Acaba kantinde ve tuvaletlerde verdiğimiz bu mücadele tutamadığımız oruçlara kefaret olur mu? (Rumuz: Reis)<b>
<p>Cevap:</p></b> Sevgili Reis evladım, bu misyon sana bir vahiyle bildirildiyse orucuna kefaret olabilir. Ama yok değil de sen kendi kendine durumdan vazife çıkardıysan, korkarım ki öteki tarafta da karşılığını en dinç zebanilerden göreceksin.
</div>

Kaynak: [taraf.com.tr](http://www.taraf.com.tr/dr-sivilay-genc/makale-ramazan-ozel.htm), [web.archive.org (arşiv bağlantısı)](http://web.archive.org/web/20131102201739/http://www.taraf.com.tr/dr-sivilay-genc/makale-ramazan-ozel.htm)
# Atatürk olmasaydı benim adım ne olurdu?

*Dr. Sivilay Genç 11.09.2008*

<div class="taraf_structure_2col_1zq">
<div class="margen_n">



 <p><b><font face="Times New Roman TUR"><br/>
<p>Soru:</p></font></b> Sevgili Sivilay Ablacığım, Senin de bildiğin gibi İbrahim Tatlıses, geçenlerde verdiği bir konserde “Atatürk’e çok şey borçluyuz, mesela Atatürk olmasa benim adım Abraham Sweetvoice olacaktı” diyerek makbul bir Kürt olduğunu ispatlamıştı.</p><br/>
<p>Peki ablacığım ya benim ismim ne olurdu, Atatürk olmasaydı? Lütfen bana yardım et. (Rumuz: Dertli Beytullah Aksoy)</p><b><br/>
</b><p>Cevap: Sevgili Beytullah, İbrahim Tatlıses’in formülasyonuna göre adın ‘Godhouse Whitegeneration’ olurdu. Tabii pek çok kişi seni bir beyaz eşya markası zannederdi. Ancak İngilizce öğretiminde temel bir kural vardır. Konuşurken Türkçe düşünmeyeceksin. İbrahim, Urfa’da Oxford olmadığı için hayata küsüp ilkokula bile gitmediği ve bu nedenle İngilizceyi sonradan sökmeye kalktığı için bu hataya düşüyor. ‘Atatürk olmasaydı senin adın...’ diye başlayan cümleler genel olarak erkek ise ‘Jonathan’, kız ise ‘Mary olurdu’ diye devam eder.</p><br/>
<p>‘Bir de Atatürk olmasaydı senin adın Derya değil Delal olurdu’ ya da ‘Vedat değil Welat olurdu’ diye tersine hayıflanan İbrahim’in hemşerileri var ki onların konuyla ilgisi yok.</p><b><font face="Times New Roman TUR" size="4"><br/>
<p>Yüzyılın deneyinde düğmeye kim bastı?</p></font><font face="Times New Roman TUR"><br/>
<p>Soru:</p></font></b> Sevgili Sivilay Abla, biliyorum ki sen sadece bir Ruh ve Sivil Hastalıkları Mütehassısı değilsin, Köy Enstitüsü’nde aldığın interdisipliner eğitim ile fizik konusunda da oldukça bilgi sahibisin. <br/>
<p>Evrenin oluşmasına neden olduğu düşünülen büyük patlamayı, ‘Big Bang’i laboratuar ortamında yeniden yapıyorlar. Acaba bu deneyin amacı nedir? Depremi tetikler mi? Ben dört buçuk aylık hamileyim. Bu deney düşük yapmama sebep olabilir mi? Deney yapılırken elektrikli aletleri fişten çekmeli miyiz? Bizi aydınlatabilirsen çok sevinirim. (Saadet – Isparta)</p><b><br/>
</b><p>Cevap: Sevgili Saadet, dün bugün tüm televizyonlarda bilim adamları bu konuyu tartışıyor. Bir sürü şey söyleniyor ama esas konuya kimse değinmiyor. Soru şu: Tanrı var mıdır? Yok mudur?</p><br/>
<p>Önceleri ‘evren sonsuzdur’ inanışı vardı. Daha sonra her şeyin büyük bir patlamayla başladığı bilimsel olarak kanıtlandı. Evren sonsuz olsaydı, bir Tanrıya kafadan gerek olmayacaktı. Ancak büyük patlama ile bir başlangıç olduğuna göre patlamayı başlatan da bir şey olmalı. Bunu Tanrıya bağlamak istemeyenlerin bu deneyden en büyük beklentisi, deneyin sonucunda ortaya canlıların başlangıcı olabilecek bir molekülün ya da benzeri bir işaretin çıkması. </p><br/>
<p>İşte bu heyecan verici deney için büyük bir tüp inşa edildi. Çarpışacak protonlar tüpe atıldı ve hepimizin gözleri önünde, bir bilim adamı, büyük patlama sonrası ortamın koşullarını oluşturacak sürecin düğmesine bastı. Peki, bilimadamlarının beklediği gibi bir sonuç ortaya çıkarsa ne olacak peki?</p><br/>
<p>Gelecek yüzyılın en büyük deneyi için hazırlıklara başlanacak: Peki düğmeye kim bastı? </p><b><font face="Times New Roman TUR" size="4"><br/>
<p>Ramazan Özel - 2</p></font></b><font face="Times New Roman TUR"><br/>
<p>Malumunuz, <i>Taraf</i> ve <i>NTV</i> hariç tüm gazete ve televizyonlarda kıyamet kadar Ramazan yayını yapılıyor. Ben de geçen hafta söz verdiğim gibi Ramazan Özel Yayını’na bu hafta da devam ediyorum ve Ramazan’a özel sorularınızı cevaplıyorum.</p><b><br/>
</b><p>Soru: Sevgili Sivilay Abla, diş macunu üreten bir holdingin reklam ve pazarlama biriminde marka yöneticisi olarak çalışıyorum. Bir taraftan ben de oruç ibadetimi yerine getirmek istiyorum. Ancak oruçluyken kendimi halsiz hissediyorum ve doğal olarak da iş verimliliğim düşüyor. Güzel dinimiz İslam’a göre çalışmak ibadettir. Oruç da ibadet olduğuna göre, oruç tutmak yerine çalışma ibadetini eda etmemin ne sakıncası olabilir? (Mesude Karan)</p><b><br/>
</b><p>Cevap: Sevgili Mesude kızım, rahmetli Martin Luther bu sözlerini duysaydı oturup ağlardı. Benim bildiğim ibadetlerin çoğu kendini dünya işine kaptırmış insanoğlunu bu havadan bir an olsun çekip almayı hedefliyor. Tıpkı aborjinlerin yürüyüp yürüyüp geride kalan ruhlarını beklemesi gibi, hiç durmadan çalışıp kapitalizme minik akümülatör olan bünyelerimizin, kendisini beklemesi için oruç tutuyoruz. Halsizlik hissetmeli ki gerçekten durup beklemen, kendini dinlendirmen gerektiğinin farkına varabil. Güçsüz kal ve çaresizliği yaşa ki kendine acımanın tadını çıkar. Evet, bu dünyanın en büyük hazlarından biri kendine acımaktır. </p></font>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/1873.htm), [web.archive.org (arşiv bağlantısı)](http://web.archive.org/web/20090907173553/http://www.taraf.com.tr:80/makale/1873.htm)
# Akrediteydim, oradaydım

*Dr. Sivilay Genç 18.09.2008*

<div class="taraf_structure_2col_1zq">
<div class="margen_n">



 <p><font face="Times New Roman TUR"><br/>
<p>Sevgili okuyucularım, Ben de akredite oldum. ‘80 yaşında bir nineden ne zarar gelecek’ diye düşünmüş olmalılar ki; Genelkurmay akreditasyon sınırlarını genişlettiği son toplantıya beni de davet etti. Bugün size ‘insanlık için küçük ama benim için büyük’ bu buluşmanın tüm detaylarını aktarmak istiyorum.</p><i><br/>
</i><p>Taraf’ın tek akredite gazetecisi olduğumu öğrendiğimde; bedenimi ve benliğimi tarif edilmesi imkânsız bir heyecan sardı. İki gün öncesinden Ankara’ya gittim ve Genelkurmay karargâhını gören bir otele yerleştim. Toplantı sabahı 05.30’da uyandım. En ‘hardcore’ kamusal alanın hakkını vermek için oruç tutmadım. Kurşunkalemlerimi jilet gibi açtım. Silgimi ve not defterimi özenle çantama yerleştirdim. Görüşme sırasında kan şekerim düşerse diye akide şekerlerimi de unutmadım. Tam tekmil bir vaziyette Genelkurmay Başkanlığı binasının yolunu tuttum. Binaya vardığımda sabah 6.30’du. Kapıya vardığımda ilk gelenin ben olmadığımı anladım. Akreditasyon yasağı yeni kalkmış gazeteciler de erkenden kalkıp gelmişti. </p><br/>
<p>Biz dört gazeteci; Genelkurmay nizamiyesinin önünde beklemeye başladık. Onlarla şekerlerimi paylaştım. Bir diğeri eşinin yolluk olarak verdiği kurabiyelerden ikram etti. Kurabiyelerin tadı oldukça tuhaftı ancak ordumuzun uzattığı bu dostluk eline bir eşin verebileceği en güzel cevaplardı aynı zamanda. Kadıncağız, günün anlam ve önemine binaen haki yeşil kurabiye yapmaya çalışmış, bunun için de hamuruna bol miktarda kekik ve nane karıştırmış. </p><br/>
<p>Saniyeler dakikaları, dakikalar saatleri kovaladı, zaman su gibi akıp geçti ve görüşme zamanı yaklaştı. Genelkurmayı suyolu yapmış tecrübeli gazeteciler de gelince içeri alındık. </p><br/>
<p>Şimdi; kemerlerinizi bağlayın ve Türkiye gazetecilerinin miracı sayılacak bu kavuşmanın tadını çıkarın:</p><b></b></font><font face="Times New Roman TUR" size="4"><br/>
<p>Sivilay Abla ile Genelkurmay’da bir koca gün</p></font><font face="Times New Roman TUR"><br/>
<p>Askerî sınırlara girer girmez içimizdeki asker uyanıyor sanki. Kendimizi bize eşlik eden subayla aynı adımları atarken buluyoruz. Üzerinde adeta uygun adım yürüdüğümüz kırmızı yolluk Oscar Ödülleri için Kodak Theatre önünde toplanan film starlarını bile kıskandıracak kadar asaletle uzanıyor önümüzde. Koridor şampanya köpüğü renginde saten boya ile boyalı. Duvar diplerinde rutubetten kaynaklanan yer yer dökülmeler hepimizin dikkatini çekiyor. TSK’nın devlet bütçesini harcamadaki hassasiyetini hep birlikte hatırlayıp takdir ve şükran hislerimizi gözlerimizle ifade ediyoruz. </p><br/>
<p>Adeta Cape Canaveral uzay üssünden fırlatılmış bir roketin Mars İstasyonu’yla kenetlenmeye hazırlanan uzay mekiği gibi ilerliyoruz uzun koridorlarda. Bize eşlik eden subaylar varışa yaklaştıkça yakıt tankları gibi birer birer kopuyor bu mekikten.</p><br/>
<p>Sonunda büyük buluşmanın gerçekleşeceği salona varıyoruz. Erken dönem Türk lambri sanatının en mükemmel örneklerinden biri olan salon bizi içine almaya hazır. İki kanatlı kapının aynı anda açılması ve açılırken tek bir kapı gıcırtısı duyulmaması burada kapıların düzenli olarak yağlandığının en somut kanıtı olsa gerek.</p><br/>
<p>Kenetlenmeye 30 saniye kala içimizden geri sayımı başlatıyoruz ve 2, 1, 0 dediğimiz anda Genelkurmay Başkanımız teşrif ediyorlar. Hepimiz zıpkın gibi ayağa kalkıyoruz. Kendisinin zarif baş selamıyla evimiz kadar rahat koltuklara dönüyoruz yeniden. </p><br/>
<p>Ve Sayın Paşamız konuşmaya başlıyor. O ağızdan dökülen her bir harfi not almalıyım. Ancak kulaklarım iyi işitmiyor. Elim de titrediği için bazı kelimeleri kaçırıyorum. Önümde oturan <i>Milliyet</i> Genel Yayın yönetmeni Sedat Ergin’in kâğıdından kopya çekmek için uzanıyorum. Beni fark eden Fikret Bila Sedat’ı uyarıyor, Sedat eliyle kâğıdı örtüyor. Neyse ki imdadıma Murat Yetkin yetişiyor. Kaçırdığım yerleri onun kâğıdından tamamlıyorum. </p><br/>
<p>Soru cevap bölümüne geliyoruz. Meslektaşlarım tek tek ayağa kalkıp önünü ilikleyerek soruyor sorularını. Benim ilklenecek bir kıyafetim olmadığı için utanıyorum soru sormaya. 27 Nisan E-Muhtırası’nı soruyor biri. Paşanın cevabı tekrar tekrar okumamız gereken, üzerinde hep birlikte düşünmemiz gereken derinlikte. “Yorum yok” diyor. Siz deyin beş ben diyeyim sekiz mesaj dolu bu olağanüstü cevap üzerine Mustafa Karaalioğlu ile göz göze geliyor, yaşadığımız tatmin duygusunu birbirimizle paylaşıyoruz. Sonra 28 Şubat’ı soruyor bir başkası. Kumandan, neredeyse daha kısa pantolonlu bir çocukken yapılmış bu darbeye sahip çıkıyor. Devlette devamlılık esastır prensibinin en göz doldurur derslerinden birini veriyor bizlere. </p><br/>
<p>Orada erinç içinde otururken bizim için çarpan bu büyük yüreklere bakıyorum, sonra bizim Yasemin’in, Ahmet’in, Yıldıray’ın, Etyen’in askerleri kıyasıya eleştiren yazılarını gözümün önüne getiriyorum. Onlar da keşke burada olabilse diye hayıflanıyorum. </p><br/>
<p>Bizlere simit ve çay ikram ediliyor. Ankara simidini özlemişim ancak bu yediğimiz, simitten öte. Ağzıma gelen her bir susam taneciği damağımda lezzet fırtınaları koparıyor. Önümde duran çay bu ziyafetin ortağı olmak için adeta sabırsızlanıyor, Karadeniz gibi kabarıyor, dalgalar ince belli bardağın kıyılarına çarpıp çarpıp duruyor. </p><br/>
<p>Ben yazmaya siz de okumaya doyamadınız biliyorum. Her güzel şeyin sonu olduğu gibi akredite başlayan ve akredite süren günün sonuna geliyoruz. Yeni akredite <i>Yeni Şafak</i> Temsilcisi Abdülkadir Selvi’nin dediği gibi “Bu davetin kıymetini bileceğiz”. Akreditemiz düşmesin diye çok çalışacağız.</p></font></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/1961.htm), [web.archive.org (arşiv bağlantısı)](http://web.archive.org/web/20090907173558/http://www.taraf.com.tr:80/makale/1961.htm)
# Gardiyan! Düştüm, yüreğim kanıyor

*Dr. Sivilay Genç 25.09.2008*

<div class="taraf_structure_2col_1zq">
<div class="margen_n">



 <p><font face="Times New Roman TUR"><br/>
<p>Sevgili okurlarım, geçtiğimiz haftayı akredite olmamı kutlamaya gelen meslektaşlarımın yoğun ziyaretleriyle geçirdim. Detayları tekrar tekrar anlatmaktan bitkin düştüm, bu nedenle de sizlerin sorularıyla yeterince ilgilenemedim. Otuzlarca kırklarca soru gönderen sizlerden özür diliyor ve en acil bulduğum mektupları köşeme taşıyorum.</p></font><b><font face="Times New Roman TUR" size="4"><br/>
<p>Gardiyan! Düştüm, yüreğim kanıyor</p></font><font face="Times New Roman TUR"><br/>
<p>Soru:</p></font></b> Düşenin dostu Sivilay Ablam, size bu mektubu Baldıran Cezaevi’nin soğuk parmaklıklarının ardından yazıyorum. Sevdiğim kızı istedim vermediler. Benim yerime başka biriyle evlendirdiler. Ben de bana yâr olmadın, kara toprakların ol o zaman, deyip kızın başından aşağıya bir kavanoz dolusu toprak boşalttım. Sevdiğim kızın ailesi benden şikâyetçi oldu. Senin anlayacağın ben bir kader mahkûmuyum. Şimdi çok pişmanım, yüreğim kanıyor. Düştüğüm bu mahpushaneden kurtulmak için tünel mi kazsam yoksa temyize mi başvursam bilemiyorum. Bana yol göstereceğin cevabını hasretle bekler ellerinden öperim. (Rumuz: Adımı Senuydur)</p><b><br/>
</b><p>Cevap: Sevgili kader mahkûmu oğlum. Hikâyen bana da çok dokundu. Seni oradan kurtarmanın bir yolunu bulacağız. Tünel kazmak, isyan çıkarmak hapishaneden kaçmak için artık kullanılmayan yöntemler. Temyize başvurmak en akıllıcası. </p><br/>
<p>Yargıtay başka konularla çok meşgul olduğu için artık temyiz başvuruları hapishane revirlerine yapılıyor. Temyiz başvurunu yapman için gerekli bilgiler de zaten senin mektubunda saklı. Ne diyorsun mektubunda “Düştüğüm bu mahpushaneden...” demek ki düşmüşsün. Peki, düşünce ne olmuş. Yüreğin kanamaya başlamış değil mi yavrucuğum. </p><br/>
<p>O halde şimdi gardiyanı çağıracaksın ve “Gardiyan! Gardiyan! Düştüm, yüreğim kanıyor. Kanamayı ne yaptıysam durduramadım. Beni Vakıf Gureba Hastanesine sevk edin. Yoksa burada başıma bir şey gelirse paçanızı kurtaramazsınız” diyeceksin. </p><br/>
<p>Zaten mantık olarak da önce hasta sonra mahpus olacağın için yerinin hasta-hane olması çok normal. Gerisi zaten çok kolay. Ne demiş atalarımız ‘Hastahane, mahpushanenin arka kapısıdır.’</p><b><font face="Times New Roman TUR" size="4"><br/>
<p>Ayılana tutuklama, Bayılana tahliye</p></font></b><font face="Times New Roman TUR"><b><br/>
</b><p>Soru: Sevgili Sivilay Abla, ‘bende un var, şeker var, yağ var; neden helva yapamıyorum’ diye düşünürken aklıma geldi. Bakın yazarları bir sabah götürülen gazetenin tirajları arttı. Tuncay Özkan tutuklanınca evinin önü seçmenlerle doldu taştı. Neden beni tutuklamıyorlar. Tutuklanmak için ne yapmalıyım? Ne dersiniz, tutuklanırsam partim atağa geçer değil mi? (Bedrettin Tenten)</p><b><br/>
</b><p>Cevap: Sevgili Bedrettin, hapishanelerimizin trafiği artık benim bile başımı döndürdü. Sabah uykudan ayılan hapis istiyor bayılan tahliye. Bilmelisin ki; mahpusluk şişede durduğu gibi durmuyor. Cumhuriyet mitinglerinde tay gibi koşan ceylan gibi sekenler, ‘paşalar gibi yatıp çıkarım’ diyenler, içerde hastalıktan başlarını kaldıramıyorlar. </p><br/>
<p>Ayrıca göz diktiğin oy kitlesi sana kaz gibi görünüyor olabilir ancak tavuk değil piliç demek bile iddialı olabilir. Ayrıca ziyafetin çok ortağı var. Sana bir lades kemiği bile düşmeyecektir. </p><b></b></font><font face="Times New Roman TUR" size="4"><br/>
<p>Ramazan Özel – 3</p></font><font face="Times New Roman TUR"><br/>
<p>Geçen hafta akredite olduğum için ara verdiğim Ramazan yazılarına devam ediyorum. Şaka maka bir Ramazan ayının daha sonuna yaklaşıyoruz. Bu da demek oluyor ki Ramazan Bayramı mı, Şeker Bayramı mı polemiğinin başlayacağı günler yakındır. Süt oğlanın laz eniştesi Yunus gibi ‘Şeker idi Ramazan idi, Şeker idi Ramazan idi’ çekişmesine hep birlikte şahit olacağız.</p><br/>
<p>Bir tarafta, ‘Made in Laik’ olduğunu gözümüze sokmaya çalışanların ‘Şeker’ ısrarı, diğer taraftan koca ayı oruç tutarak geçirenlerin Şeker Bayramı diye gelen kutlama SMS’lerine cevap yazmaması. </p><br/>
<p>Gelin buna bir son verelim. Ey Müslüman kardeşlerim, ‘şeker’ dünyanın en şeker kelimesidir. Şeker Bayramı diyenlerin yüzüne bön bön bakmayın. Şeker diyor, ısırgan otu demiyor ya. </p><br/>
<p>Sevgili laik kardeşlerim siz de hem Şeker Bayramı deyip hem de ‘Budapeşte’ye tatile gitmeyin. Birer kutu şeker alıp eşi dostu ziyarete gidin canım. </p></font>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2040.htm), [web.archive.org (arşiv bağlantısı)](http://web.archive.org/web/20090907175219/http://www.taraf.com.tr:80/makale/2040.htm)
# Mübarek Şeker Bayramınız...

*Dr. Sivilay Genç 02.10.2008*

<div class="taraf_structure_2col_1zq">
<div class="margen_n">



 <p><font face="Times New Roman TUR"><br/>
<p>Sevgili Çocuklarım, iyice ihtilafperes bir toplum olduk. Aslında epeydir bu haldeyiz ancak ‘action’ seven bir Başbakanımız olalı beri ihtilaflı alanlarımız daha hareketli. Diyeceğim o ki bayramı bile kılıçları çekmek için iyi bir vesile olarak görebiliyoruz. Okuyanlar bilir, geçen hafta bir orta yol bulmaya çalışmıştım. Nasıl Amerikalıların şükran gününe hindi bayramı denmiyorsa, Musevilerin Hanuka’sı da yağ/kandil bayramı olarak anılmıyorsa bizimkilerin Ramazan konusundaki hassasiyeti anlaşılmalı. Diğer taraftan şekerin de hindi ve yağ ile kıyaslanmayacak kadar sempatik bir kelime olduğu bilinmeli. </p><br/>
<p>Çok klişe bir yeni yıl mesajı vardır. Yüzyetmişdokuz dilde ‘yeni yılınız kutlu olsun’ yazılır hani. Aralarında dünya çapında sadece elli kişinin konuştuğu diller bile vardır. Son gününe girdiğimiz bu bayramı kutlamak için ne yazacağımı düşünürken aklıma bu yeni yıl mesajı geldi. İçeriğini biraz değiştirerek ancak özüne sadık kalarak hazırladığım bayram mesajım her dünyadan her görüşe uygun. Aşağıda bulacağınız mesajlarım koyudan açığa doğru dizilmiştir. Özellikle ortalarda yer alan mesajlar ‘ne şiş yansın ne kebap’ diye kıvranan, aman hiç bir müşterimizi işkillendirmeyelim diyen bankaların, pastanelerin kullanımı için uygundur. </p><br/>
<p>Ramazan Bayramınız mübarek olsun. Ramazan Bayramınız kutlu olsun. Mübarek Şeker Bayramınız hayırlara vesile olsun. Şeker Bayramınız kutlu, Ramazan Bayramınız mübarek olsun. Şeker gibi bir Ramazan Bayramı geçirmenizi dilerim. Şeker Ramazan Bayramınız kutlu olsun. Şeker Bayramınız kutlu olsun.</p></font><b><font face="Times New Roman TUR" size="4"><br/>
<p>‘Avusturya, Avusturyalılarındır’</p></font><font face="Times New Roman TUR"><br/>
<p>Soru:</p></font></b> Sevgili Sivilay Abla, size bu mektubu Avusturya’dan yazıyorum. Yazılarınız sadece internetten okuyabiliyorum. Burada seçimler oldu. ‘Avusturya, Avusturyalılarındır’ diyen ırkçı parti oylarını gittikçe arttırdı. Yabancılara vatandaşlık verilmesin diyorlar. Cami yapılmasını istemiyorlar. Avrupa’nın göbeğinde bunlar yaşanıyor. Derdimize ortak olmanızı diler bayramınızı kutlarım. (Bilal Demirci – Salzburg)</p><b><br/>
</b><p>Cevap: Bilal, Avusturya’dan daha kötü ülkeler de olduğunu unutmamalı ve haline şükretmelisin. Örneğin benim çok iyi bildiğim bir ülke var ki; en büyük gazetesinin logosunda altmış yıldır ‘Türkiye Türklerindir’ yazıyor ancak kimse bu gazeteyi ırkçı olarak görmüyor. Buna ilaveten bahsettiğim ülkenin güney kıyılarına Avrupalı emekliler yerleşiyor, ev alıyorlar diye o ülkenin merkez gazeteleri, merkez solcuları ve merkez sağcıları hep bir ağızdan ülkemiz parsel parsel satılıyor, topraklarımız elden gidiyor diyorlar. Bunları söylemek ırkçılık olarak görülmüyor. Bu emekli yabancılar oturdukları mahallelerde evlerinin bodrum katına kilise kurmak istiyorlar diye konu defalarca o ülkenin milli güvenlik kurullarında konuşuluyor. </p><br/>
<p>Şimdi neden şükretmen gerektiğini daha iyi anlamışsındır. En azından senin yaşadığın ülkede bunu yapanlar ırkçı olarak tanımlanabiliyor. Ülkenin geri kalan kısmı onlara karşı tedbir alıyor, siyaset üretiyorlar. Oysa benim sözüne ettiğim ülkede ırkçılık sıradan bir şey haline gelmiş. Oradaki yabancılar ne yapsın, değil mi?</p><b><font face="Times New Roman TUR" size="4"><br/>
<p>Muhalif medya susturulamaz</p></font><font face="Times New Roman TUR"><br/>
<p>Soru:</p></font></b> Sivilay Abla, siz tüm mağdurların yanında olan bir ablamızsınız. Başbakan muhalif basını susturmak istiyor. İktidar yanlısı tek sesli bir medya olsun istiyor. Bu konuda hiçbir şey söylemeyecek misiniz? (Hayri Kalın)<b><br/>
</b><p>Cevap: Sevgili Hayri iktidarın iktidar olamadığı bir yerde muhalif olmak için ‘iktidarı’ eleştirmekten daha fazlasını yapmakla oluyor. </p><br/>
<p>Türkiye demokrasisi gerçekte bir toplam kalite yönetimi numarasıdır. Toplam kalite yönetimi, işletme alanında bir zamanlar çok popüler olan, Japon icadı bir yönetim modelidir. İşçiler az para almalarına, yılda iki hafta izin kullanmalarına, sosyal haklarının perişanlığına aldırmadan fabrikayı sahiplensinler, arıza çıkarmasınlar diye üretilmiştir. Bu yönetimi uygulayan işyerinde esas patron Güler Sabancı da tulum giyer ve çalışanlarla sevgi çemberleri oluşturup daha iyi nasıl lastik üreteceklerini konuşurlar. Konular, verimliliği düşürmeden hasta bir işçinin yerini nasıl dolduracakları ya da daha az tuvalet molası için kaç saatte bir su içmeleri gerektiği şeklindedir. Yoksa kimse lastik değil artık saksı üretelim gibi bir konuyu tartışamaz. </p><br/>
<p>İşte Türkiye’de seçilmişler böyle bir sevgi çemberinin bir parçasıdır. Burasının bir demokrasi, kendilerinin de iktidar olduğunu düşünürler. Bazı kanunlar yaparlar, bazı konuları tartışırlar. Ancak sınırlarını aştıklarında da Cumhuriyet’in Güler Sabancı’sından fırçayı yerler. </p><br/>
<p>Sabancı’ya muhalefet etmeden muhalif olunmaz, olduğunu düşünenler toplam kalite çemberine dahil olmuştur da haberleri yoktur. Zaten çemberde iktidarından muhalifine hepimize yetecek kadar yer vardır.</p><br/>
<p>Gazetelerin susturulduğu ve tektipleştirildiği dönemleri incelemek istersen; 28 Mayıs 1960, 13 Mart 1971, 13 Eylül 1980 tarihli gazetelere bakabilirsin.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2121.htm), [web.archive.org (arşiv bağlantısı)](http://web.archive.org/web/20090907175224/http://www.taraf.com.tr:80/makale/2121.htm)
# ‘Terörün suçlusu AB uyum yasaları’

*Dr. Sivilay Genç 09.10.2008*

<div class="taraf_structure_2col_1zq">
<div class="margen_n">



 <p><font face="Times New Roman TUR"><br/>
<p>Yine çok acıklı günler geçiriyoruz. İyi ki ağlamak diye bir şey var. Kötülüğün bu kadar ilkesiz olduğu bu zamanda üstümüze yağan kirlerden ancak vücut kimyamızın mucizesi bu tertemiz gözyaşlarıyla arınabiliriz. </p><br/>
<p>***</p><b><br/>
</b><p>Soru: Sevgili Sivilay Abla, Aktütün Karakolu baskınından sonra konuşan Genelkurmay İkinci Başkanı “AB uyum yasaları elimizi kolumuzu bağlıyor, teröre engel olamıyoruz,” dedi. Diğer taraftan aynı karakol bugüne kadar beş baskın görmüş. 22 askerin can kaybına uğradığı en kanlı baskın, olağanüstü halin en ateşli uygulandığı, AB’nin esamisinin okunmadığı yıllarda gerçekleşmiş. Nedir işin aslı allah aşkına? (Ragıp Boylu)</p><b><br/>
</b><p>Cevap: Sevgili Ragıp, benim bilebildiğim kadarıyla AB yasalarını uygulayan ülkelerde insan ömrü uzamış, hayat standardı artmış, refah seviyesi yükselmiş. Üst düzey komutanların son yaşanılan acılardan AB yasalarını sorumlu tutmasının nedenleri üzerine ancak tahmin yürütebilirim.</p><br/>
<p>AB yasaları Aktütün Karakolu’nun bulunduğu tepeyi SİT alanı ilan etmiş olabilir. Bu nedenle yasalar gereği karakol binasına tek çivi çakılamıyor olabilir. </p><br/>
<p>AB uyum sürecinde orduevlerinin AB standartlarına kavuşturulmasına öncelik verilmesini dayatılmış olabilir. Bu nedenle beş kere basılmış karakolun taşınması için gereken para orduevlerinin modernizasyonu için harcanmış olabilir. </p><br/>
<p>Milli Güvenlik Kurulu’nun sivilleştirilmesiyle başlayan, ordu bütçesinin sivil denetime açılması ve dünyada eşi benzeri olmayan askerî yargının kaldırılması talepleriyle devam eden uyum programı paşalarımızın moralini bozmuş, bu da terörle mücadelede zaaf oluşturmuş olabilir.</p><br/>
<p></p></font><b><font face="Times New Roman TUR" size="4"><br/>
<p>‘Başarı’ hesabının içinden çıkamamak</p></font></b><font face="Times New Roman TUR"><b><br/>
</b><p>Soru: Sevgili Sivilay Abla. Şemdinli’de 17 şehit verdiğimize herkes gibi ben de çok üzüldüm. Öte taraftan, metehandan bu yana mazisi zaferlerle dolu ordumuzun bu yenilgisi, genç insanların hayatını kaybetmesinden kaynaklanan üzüntümü bir kat daha arttırdı. Ancak her televizyonda konuşan emekli asker stratejisyen bir amca kafamı karıştırdı. Aslında Aktütün’de başarılı olmuşuz çünkü 15 şehide karşılık 23 terörist öldürmüşüz. </p><br/>
<p>Bu hesaba göre Kuzey Irak’a girip 4000 PKK militanının tamamını öldürmek için 2956 tane şehit versek bile başarılı olmuş sayılıyoruz.</p><br/>
<p>Ben Boğaziçi mezunuyum ve okuldaki Calculus dersinden hep ‘A’ almıştım. Ancak bu ‘başarı’ hesabının içinden çıkamadım. Yardımını rica ederim. (Rumuz: Beyto –Erzurum)</p><b><br/>
</b><p>Cevap: Sevgili Beyto, Calculus dersi bu hesabı yapabilmek için yeterli olmaz. Çünkü rakamların yerini insanlar aldığında orada matematik biter, insanlık başlar. Bu durumda hâlâ matematik yapabilenler işte bu sınırların dışında kalanlar oluyor ki biz onlara stratejisyen diyoruz.</p></font><b><font face="Times New Roman TUR" size="4"><br/>
<p>Hakkâri’de golf sahası vardı da...</p></font><font face="Times New Roman TUR"><br/>
<p>Soru:</p></font></b> Sivilay Abla. Şehit cenazelerinde annelerin feryatları Türk-Kürt bütün komşu hanımlar olarak hepimizin yüreğini parçaladı. Cenazelerin olduğu gün yapacağımız altın gününü iptal edip evde yasin okuttuk. Öbür taraftan AKP’li bir milletvekili, oğlunun pipisinden bir parça deri kesilmesi olayını kutlamak için düzenlediği düğün-derneği iptal etmedi. Sonra öğrendik ki Hava Kuvvetleri Komutanı bu sırada golf turnuvasındaymış. Hem turnuvayı yarıda bırakmamış hem de o ilçeye gelen şehit cenazesine katılmadan Ankara’ya dönmüş. Sizce biz mi hatalıyız, yoksa bu büyüklerimizde mi bir genişlik var? (Dostlar Apartmanı Hanımları –Güngören) </p><b><br/>
</b><p>Cevap: Sevgili Kızlarım, Çok iyi biliyorsunuz ki küresel ısınma var. Milletvekilimiz, bu çağda bunca yemeğin ziyan olmasına gönlü razı olmamış bir çevrecidir muhakkak. Ee, diğer taraftan sanatını icra etmek için gelen davulcu ve zurnacılara da ‘Show must go on!’ demesi sanata ve sanatçıya verdiği değeri gösteriyor. </p><br/>
<p>Golfçu komutan ise ‘sağlam kafa, sağlam vücutta bulunur’ şiarını kendine prensip edinmiş. Bu yüzden eleştirilerimize dikkat edelim. Yoksa ‘Hakkâri’de golf sahası vardı da biz mi gitmedik’ derse verecek cevap bulamayız. </p><b><font face="Times New Roman TUR" size="4"><br/>
<p><em>Age of Empires</em></p></font></b><font face="Times New Roman TUR"><b><br/>
</b><p>Soru: Sevgili Sivilay Abla. Bu yaz ilkokul 4’e geçerken babam karne armağanı olarak bilgisayar aldı. Ben de yazları habire <i>Age of Empires</i> oynadım. Çok ülke fethettim, çok karakol kurdurdum. Aktütün Karakolu basılmadan iki gün önce <i>Vatan</i> gazetesinde aynı karakolun tarandığı haberini okumuştum. Sonra haritaya bakmış ve babama ‘bu karakolun yeri uygun değil yakında düşmanın eline geçer’ demiştim. Ve dediğim de çıktı acaba babam okul müdürümüzle görüşse beni bir sınıf atlatarak, beşten başlatırlar mı? (Rumuz: mysterious_berke97)</p><b><br/>
</b><p>Cevap: Sevgili Berke, 5. sınıf değil doğrudan Kuleli Askerî Lisesi’nden başlatılmalısın.</p></font>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2198.htm), [web.archive.org (arşiv bağlantısı)](http://web.archive.org/web/20090907173603/http://www.taraf.com.tr:80/makale/2198.htm)
# İlker Paşa’nın Balıkesir nutku, pardon muhtırası

*Dr. Sivilay Genç 16.10.2008*

<div class="taraf_structure_2col_1zq">
<div class="margen_n">



 <p><font face="Times New Roman TUR"><br/>
<p>Sonunda İlker Paşa’ya da kalitesini bozdurdular. Parmağını sallaya sallaya bizleri azarladı. Akredite gazetecilerle yaptığı toplantıda 27 Nisan E-Muhtırası’na sahip çıkmamıştı ama Balıkesir Muhtırası’nda (B-Muhtıra) oldukça benzerlikler vardı. Böyle konuştuğuma bakmayın, gerçekten korktum. ‘Şehitler ölmez’ diye soran bir okuruma ‘Şehitler öldü, göz göre göre öldü’ diyecektim ama başıma gelebilecekleri düşündüm ve kendimi sansürledim. Diğer sorularla devam edelim. </p></font><b><font face="Times New Roman TUR" size="4"><br/>
<p>Önce can sonra canan gazeteciliği </p></font></b><font face="Times New Roman TUR"><b><br/>
</b><p>Soru: Sivilay Abla, <i>Taraf</i> yine müthiş bir haber yaptı. Aktütün saldırısından saatler önce Amerikalılar teröristlerin geldiğini havadan çekmişler ve görüntüleri Türk tarafına canlı olarak göndermişler. Buna rağmen baskın engellenememiş. <i>Taraf</i>’ın fotoğraflarını yayınladığı bu dehşet görüntüleri izlemek için akşam <i>Kanal D</i> haberleri açtım. Sonra <i>Star</i>’a geçtim. Hiç birinde rastlayamadım. <i>ATV</i> vermiş ama diğer kanallarda oyalanırken onu da ben kaçırdım. <i>Taraf</i> için, <i>ATV</i> için manşetlik haber neden <i>Kanal D</i> için hiç bir değer taşımaz? (Sümeyra Ertekin)</p><b><br/>
</b><p>Cevap: Sevgili Sümeyra. Bir örnekle anlatayım; Türkiye’de mizah yapanlar önce rejim muhafızıdır sonra mizahçıdır. Geçtiğimiz bir kaç yıldır yaşadıklarımız bir karikatürist için 50 yıl yetecek bir ironi madeni iken, çok satan mizah dergilerinin kapağında bir tane Genelkurmay’ı, Anayasa Mahkemesi’ni ya da CHP’yi ‘ti’ye alan çizim bulamazsın. Onların muhalifliği sadece AKP’yedir. ‘Rejim’lerini ‘zaafa’ uğratacak bir espri onların tüm duyu organlarını gıdıklasa da yüreklerine taş basarlar, mizahçılığı bir tarafa bırakıp aslî bekçilik görevlerini ifa ederler. </p><br/>
<p>Örneklerimizi çoğaltabiliriz. Süleyman Demirel Üniversitesi Rektörü Metin Lütfi Baydar, üniversitesinin açılış konuşmasında AB yasalarının ordunun elini kolunu bağladığını, bu yüzden terörün engellenemediğini söyledi. Bilim adamlarımız da karikatüristlerimiz gibi önce askerdir sonra bilim adamıdır. (Aslında Prof. Baydar, uzmanlık ve doçentliğini GATA’da yapmış, askerlik pratiği var yani.) Yoksa adının önünde ‘Prof.’ yazan birinin onca kamera ve insan önünde, maçta tezahürat yapıp üstüne soğuk su içmiş gibi çıkan tiz sesiyle böyle bir saçmalığı dile getirmesi mümkün müdür? </p><br/>
<p>Bir ülkenin hastanesi neyse postanesi de odur demişler. Durum gazeteciler için de farklı değil. Normal dünyada bir gazeteci böyle bir haber için Çin’e yürüyerek gitmeyi bile göze alır. Biz de ise gözüne soksanız görmezlikten gelebiliyor.</p><br/>
<p>Gazetecilik mesleği adına bu durumun iyimser yorumu ise Aydın Doğan’ın yazarlarıyla artık ‘başetmeyi’ becerebiliyor olması olabilir. </p></font><b><font face="Times New Roman TUR" size="4"><br/>
<p>Golf değil de yağlı güreş olsaydı</p></font></b><font face="Times New Roman TUR"><b><br/>
</b><p>Soru: Sivilay Ablacığım, ilk olarak <i>Taraf</i>’ın manşetinden öğrendiğimiz Golfçu Paşa’nın çok üzerine gidildiğini düşünüyorum. Golfçu Paşa’yı eleştirmeyene kız vermiyorlar neredeyse. Acaba eleştirilerin bu kadar sert olmasının nedeni Paşa’nın dokuz on saat boyunca çatışmadan haberdar olmaması mı yoksa ancak seçkin insanların oynayabileceği bu aristokrat sporu yapması mı? Yoksa Paşamızın elit zevkleri mi kıskanılıyor? Merak ediyorum Tarihî Kırkpınar Yağlı Güreşleri’nde olsaydı ve saatlerce istifini bozmadan otursaydı aynı tepki olur muydu? (Selma Sinem Biricik)</p><b><br/>
</b><p>Cevap: Sevgili Selma, eğri oturup doğru konuşmak gerekirse, Golfçu Paşa olarak bilinen Hava Kuvvetleri Komutanı’nın golf oynarken yakalanması aslına bakarsan büyük talihsizlik. ‘Bir kere bahtsız olmaya görün, çölde bile başınıza ne felaketler gelir’i boşuna dememiş atalarımız. Sen söyleyince daha iyi düşünme fırsatı buldum. Gerçekten de yağlı güreş izlerken bu olaylar olsaydı eleştirinin şiddeti yarı yarıya azalabilirdi. </p><br/>
<p>Peki, aynı şeyi Tayyip Erdoğan için düşünelim. Böyle bir olay olurken Umre’de olsaydı ve tavaf ederken içeriye cep telefonu sokulamadığı için dokuz saat olan bitenden haberi olmasaydı ne olurdu? Eminim ki Erdoğan’ın içine atılıp kaynatılacağı kazan için Ağrı Dağı büyüklüğünde odun ve çalı-çırpı toplanırdı. Peki, Erdoğan Umre’de değil de Puccini’nin Madam Butterfly operasında olsaydı bu eleştiriler aynı olur muydu? Kesinlikle olmazdı. </p><br/>
<p>Hayal gücümüzü zorlayalım ve CHP’yi iktidarda farzedelim. Başbakan Baykal’ın aynı terör olayından uzun süre haberdar olamamasının nedeni Marmaris’ten Rodos’a yüzme yarışmasında katılmasına kıyasla Şeyh Edebali Şenlikleri’nde olması daha insaflı tepkiler almasına yol açmaz mıydı?</p><br/>
<p>Aman ben ne diyorum! Yaşadıklarımız normal mi de tepkilerimiz normal olsun.</p></font></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2283.htm), [web.archive.org (arşiv bağlantısı)](http://web.archive.org/web/20090907175229/http://www.taraf.com.tr:80/makale/2283.htm)
# Yassıada’yı mı tercih ederdiniz Silivri’yi mi?

*Dr. Sivilay Genç 23.10.2008*

<div class="taraf_structure_2col_1zq">
<div class="margen_n">



 <p><font face="Times New Roman TUR"><br/>
<p>Sevgili okurlarım, sizlerden çok sayıda mektup aldım. Hepiniz Genelkurmay Başkanı’nın <i>Taraf</i>’ı azarlamasına ne kadar kızdığınızı söylüyorsunuz. Sizi düzeltmek zorundayım. Paşa bize kızmadı. Sizlere kızdı. Bizim adımız <i>Taraf</i>. Biz yazarız. Bizi pek takacağını sanmıyorum. Ama bu yazdıklarımızı siz sokakta, işyerinde, okulda, uçakta konuşursanız işte o zaman kafasının tası atar. Olan budur. Şimdi bu haftanın sorularına geçelim. Soruyu alayım.</p><br/>
<p>***</p><b><br/>
</b><p>Soru: Sevgili Sivilay Abla, Ergenekon davası başladı diye sevinirken, sevincimiz kursağımızda kaldı. Dava başlayamadı, televizyonlarda davanın ayrıntıları yerine, içinde kâğıt havlu olmayan tek tuvalet konuşuldu. Tuvalet sorunu sadece içerinin sorunu değildi. Mahkeme dışında toplanan prostatlı protestocu amcalar sık sık araziye yayılmak zorunda kaldı. Bu olan biteni fırsat bilen yorumcular Yassıada Mahkemeleri’ne güzellemeler yaptılar. Pis pis sırıtarak ‘Darbe dönemlerinde bile daha iyi yargılama koşulları vardı’ diye dalga geçtiler. Neden böyle oldu. Bu bir komplo mudur? (Av. Mustafa Kılıç)</p><b><br/>
</b><p>Cevap: Sevgili Mustafa, biz organizasyon özürlü bir milletiz. Olimpiyatları bize vermesinler diye ülkem adına kırk yasin okutan, verilmediğini duyunca da fakir fukaranın karnını doyuran biri olarak bunu söylüyorum. Tabii tüm bu genlerimizden kaynaklanan sorunlara rağmen bu kadar kötü olabileceğini tahmin etmiyordum. En azından bu organizasyonun sorumlusu olan İstanbul Cumhuriyet Başsavcısı’nın, pek çoğu ahbabı olduğunu sandığım tutuklular için daha çok tuvalet ve havlu sağlamasını beklerdim. </p><br/>
<p>Senin de güzelce tarif ettiğin yüz ifadesiyle ‘Ahh! Nerede o askerî mahkemeler. Ne güzeldi Yassıada. Ne kocaman bir spor salonunda görülmüştü dava. Herkese yetecek kadar oturacak yer vardı. Tuvaletler de çok sayıdaydı’ ya da ‘Askerler bu işi öğrenmişti azizim. 12 Eylül Mahkemeleri çok tertipli düzenliydi’ diyen yorumculara diyeceğim şu: </p><br/>
<p>Yassıada’da Adnan Menderes ya da 12 Eylül Askerî Mahkemesi’nde Erdal Eren’mi olmak isterdiniz yoksa Silivri’de Veli Küçük’mü?</p><br/>
<p>Kararınızı vermeniz için size yardımcı olayım. Yassıada’da hâkim karşısına çıkarılan Başbakan’ın gömleğini sıyırsaydınız vücudunda otuzdan fazla sigara söndürüldüğünü görürdünüz. Şimdi gözaltına alınıp emniyete götürülenler savcının ve polislerin ne kadar kibar olduğundan bahsediyorlar. Yassıada’da dava görülürken İmralı’da çukurlar kazılmış, darağaçları çakılmıştı. Şimdi 2500 sayfalık bir iddianame var ve herkes okuyabiliyor. Herkesin de birden fazla avukatı var. Darbe mahkemelerinin hâkimi, savcısı en ceberrut rejimlerde görülemeyecek kadar adalet dağıtmaktan uzaktılar. Şimdi bilgisayar tarafından kurayla atanan bir hâkim davaya bakıyor ve herkesin şikâyetlerini dinleyip çözüm üretmeye çalışıyor. </p><br/>
<p>Varsın insanlar salona sığmasın. Daha genişi yapılır. Tuvalet yoksa seyyar tuvalet getirilir. Plazma televizyonların kabloları bağlanır. Yollar asfaltlanır. Hepsi yapılır. Görmüyor musunuz yeni bir hayat başlıyor. Bunca yıldır darbelerle, siyasi cinayetlerle bize biçim vermeye çalışanlar ilk defa hesap verecekler. Heyecandan herkesin eli ayağı birbirine dolaştı. Aksaklıklar biraz da bu yüzden. </p></font><b><font face="Times New Roman TUR" size="4"><br/>
<p>Var mı abimle bana yan bakan?</p></font><font face="Times New Roman TUR"><br/>
<p>Soru:</p></font></b> Sivilay Ablacığım, Tayyip Erdoğan attan düşünce sevinmiştik. Attan düşenin halinden yine attan düşen anlar diyorduk. Ama görünen o ki poposunun acısı çoktan geçmiş. Bizi acılarımızla baş başa bıraktı. Bu tarifsiz hayal kırıklığını nasıl giderebilirim? (Vedat Agun)</p><b><br/>
</b><p>Cevap: Sevgili Vedat. Bir gün bir köyün kahvehanesinden içeri bir adam dalmış. “Heyyyyt! Var mı bana yan bakan uleyyyn!” diye bağırmış. Herkes buz kesmiş. Çaycı donmuş kalmış. Okey taşları kımıldamaz olmuş. Tam bu esnada oturanların arasından biri hiddetle kalkmış yerinden. Elini kolunu sallaya sallaya kabadayının üzerine yürümüş. Kabadayının önüne gelince kahvehane ahalisine dönmüş ve “Var mı abimle bana yan bakan uleynnn!” diye kükremiş. Peki, bunu gören ahali içinden ne demiştir: Tabii ki ‘Abin gitsin hele, seni tenhada yakaladığımızda görürsün’ </p><br/>
<p>Sahi genel seçimlere kaç yıl kaldı. </p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2363.htm), [web.archive.org (arşiv bağlantısı)](http://web.archive.org/web/20091004025406/http://www.taraf.com.tr:80/makale/2363.htm)
# Maratona marş marş!

*Dr. Sivilay Genç 30.10.2008*

<div class="taraf_structure_2col_1zq">
<div class="margen_n">



 <p>Sevgili okurlarım. Haftasonu yaşıma başıma ve yağan yağmura aldırmadan Avrasya Maratonu’na katıldım. İp gibi yağan yağmur ve dokuzbuçuk kilometrelik yol değil, belediye araçlarından üstümüze tekrar tekrar tamgaz boşaltılan 10.Yıl Marşı beni yordu. Hâlâ kulaklarımda ‘dürüüdüt dürüt dürüt dürütt!’ sesleri var. <br/>Ellerindeki bayraklarla 10.Yıl Marşı’nın dört vuruşluk temposu eşliğinde yürüyenler Tandoğan ve Çağlayan Cumhuriyet mitingleri kadar coşkuluydu. Demek ki; Cumhuriyet mitinglerini düzenleyenler “Gel Kadir Topbaş kardeşim, sen de aramıza katıl” deseymiş, yani ona doğru bir adım atsalarmış, Topbaş koşarak karşılık verirmiş. Osmanlı’nın Balkanlara olan karşıkonulamaz muhabbetinden buyana devam eden bu beyazlaşma duygusu sadece maratona değil belediyemizin her etkinliğine sirayet etmiş. Topbaş’ın İstanbul ağzından öte kibar ve duru olmaya çalışan Türkçesi de bu manzarayı tamamlıyor. <br/><br/><b>İnternet yorumcuları üçe ayrılır<br/><br/></b><b>Soru:</b> Sivilay Ablacığım. Gazetelerin internet sitelerinde, köşeyazıları ve haberlerin altına yazılan okuyucu yorumlarını okurken bu ülkeden kaçmak istiyorum. Yaşama sevincim yok oluyor. Bu yorumları yazanlarla aynı sokaklarda dolaştığımı, aynı otobüslere bindiğimi düşündükçe hayatımdan endişe ediyorum. Ne yapmalıyım? (Tolga Uğurlu) <br/><b><br/>Cevap:</b> Sevgili Tolga, gazetelerin internet sitelerine bu endişe verici yorumları yazanlar üçe ayrılıyor:<br/>Birinci grup emekli memurlardan oluşur. Çarıkları olmayan bir milletin kurduğu bu cumhuriyete emekli olduktan sonra da hizmet etmeyi kendine bir borç bilirler. Onlar için hattı savunma yoktur sathı savunma vardır, o satıh da tüm internettir. <br/>İkinci grup ise beyaz yakalı, beyaz tenli Türklerdir. Plazalarda işverenleri tarafından ruhlarına işkence edilmesinin acısını internet ortamında canla başla vatan kurtararak çıkarırlar. Bir diş macununun marka danışmanı ya da uluslararası bir bankanın kredi kartı pazarlamacılığıyla geçen hayatın acısı biraz olsun hafifler. Bir yorum kutucuğunu doldurup ‘gönder’ tuşuna basıncaya kadarki geçen zaman hiç başlanamamış idealler için tatlı kaçamaklardır. <br/>Üçüncü grup ise internet kafelerde porno video indirmekten yüzlerini sivilce basmış ergen takımıdır. Bir gün olsun kimsenin fikrini sormadığı biri için üzerine kafa yormadan verilecek ilk cevapları cinaslı olarak tüm dünyaya ilan etmek baştan çıkarıcıdır. <br/>Bir daha yorumları okurken bu üç insan grubundan biri aklına gelsin ve yaşamaya devam et. <br/><br/><b>Andropoz çağına mektup yaz<br/><br/></b><b>Soru:</b> Sevgili Sivilay Abla. Ben yirmili yaşlarının sonuna yelken açmış bir okuyucunuzum. Birkaç futbol takımı çıkaracak kadar çocuk ve torun sahibi bir AKP’li milletvekilinin kırk yıllık eşini terk etmesi beni oldukça sarstı. Acaba ben de andropoz döneminde böyle şeyler yapar mıyım, diye korkuyorum. Bu hale düşmemek için bugünden ne gibi tedbirler almalıyım. (Hayri İnci)<br/><b><br/>Cevap:</b> Sevgili Hayri, andropoz, bir vücudun insana oynayabileceği en pis oyundur. Vücut kimyanız, saçınızın beyazına, yüzünüzün buruşukluğuna aldırış etmeden yalancı bir baharı müjdeler. Genel olarak elinden geldiği çağda parası olmayan, parası olduğunda da elinden gelmeyen erkek topluluğu için son şanstır andropoz. <br/>Sana tavsiyem otuz yıl sonra eline geçecek şekilde kendine bir mektup yaz. Her yaşın bir güzelliği olduğunu, bu andropozun geçici olduğunu hatırlat. Dar t-shirtler giymemeyi, saçını bıyığını boyatmamayı, çevrendeki genç kadınlara laubalilik yapmak için fırsat kollamamayı öğütle.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2456.htm), [web.archive.org (arşiv bağlantısı)](http://web.archive.org/web/20090907175234/http://www.taraf.com.tr:80/makale/2456.htm)
# Obama’nın sonu Erdoğan’a benzemez inşallah

*Dr. Sivilay Genç 06.11.2008*

<div class="taraf_structure_2col_1zq">
<div class="margen_n">



 <p>Amerika’nın siyahları bir başkan çıkardı. Amerikan düşmanlığının en geçerli politik tavır olduğu bu günlerde Amerikan toplumu demokratlıkta dünyadan ne kadar ileride olduğunu göstermiş oldu. <br/><br/>Türkiye’nin siyahları da zamanında bir başkan çıkarmıştı. Kentin varoşlarında büyümüş, düşüncelerinden dolayı hapse atılmış, partisi kapatılmış, eşi nedeniyle ayrımcılığa uğratılmış bir adam, ezilenlerin oylarıyla seçilmişti. Bugün geldiği nokta ise siyah olarak seçilmenin değil iktidarda siyah kalabilmenin çok daha zor olduğunu bizlere kanıtlar nitelikte. <br/><br/>Obama’nın önünde Erdoğan tecrübesi bulunuyor. Obama bu yaşanmış örnekten ders çıkarır ve iktidar olmanın çamaşır suyu etkisinden kendini korur diye umalım ve bu haftanın sorularına geçelim.<b> <br/><br/><font size="4">Atatürk üşür mü, karanlıktan korkar mı hiç!</font></b><b> <br/><br/>Soru:</b> Doktor Sivilay Abla. Can Dündar’ın <i>Mustafa</i> filmine gittim. Filmde Atatürk kısa boylu gösterilmiş. Yok efendim, Atatürk üşümüş de, yok karanlıktan korkarmış da. Size sormak istiyorum, Atatürk’ü içki içerken, öksürürken gösteren bu film, bir Atatürk belgeseli midir yoksa Soros’un Türkiye’yi Atatürksüzleştirme ve Türkü Anadolu’dan çıkarma projesinin yeni bir numarası mı? Atatürk üşümüş olamaz değil mi? (Ceren Gürpınar)<b> <br/><br/>Cevap:</b> Sevgili Ceren, hepimizin iyi bildiği gibi Atatürk daha bir çocukken öğretmeni ona “Senin adın Mustafa benim adım da Mustafa. Bundan sonra senin adın Mustafa Kemal olsun,” der. Can Dündar ise bu filmi çekerek bu tarihî diyalogu tersine çevirmiş, “Senin adın Mustafa Kemal, Doğu Perinçek’in, Kemal Kerinçsiz’in, Ergenekoncu paşaların, Kenan Evren’in, Cumhuriyet mitinglerindeki öfkeli kalabalıkların, internet haberlerine küfürlü yorumlar yazanların, televizyonlara uzman olarak çıkarılan asabi ihtiyarların adları da Kemal(ist). Bundan böyle senin adın sadece ‘Mustafa’ olsun,” demiş. <br/><br/>Filme verilen tepkiye bakacak olursak, Atatürk bugün yaşasaymış en büyük eziyeti Atatürkçülerden, CHP’lilerden görürmüş. Üsküdar sahillerinde içki yasağı getirilmesini protesto edenler, Atatürk’ün içki içmesini yasaklarlardı herhalde. Atatürk öksürse ‘Aman paşa hazretleri siz öksüremezsiniz. Biz sizi yeni kuşaklara öksüren biri olarak tanıtmak istemiyoruz. Lütfen öksürüğünüzü içinizde tutunuz,’ diye baskı yaparlardı sanırım. <br/><br/>Buradan bizi okuyanlara tavsiyem, bir an önce filmi izlemeye gitsinler. Yoksa <i>YouTube</i>’a yasak koyan savcı harekete geçebilir ve sinemaya gidenler ‘Bu filme erişim mahkeme kararıyla yasaklanmıştır’ yazısıyla karşılaşabilirler.<b> <br/><br/><font size="4">Devlet eşkıyalık yaparsa</font> <br/><br/>Soru:</b> Sevgili Sivilay Abla, ben Ergenekon davasını sonuna kadar destekliyorum. Ancak Ergenekon tutuklusu Veli Küçük’ün PKK’ya para yardımı yapan Kürt işadamlarını öldürdüğünü duyunca kendisine sempati duydum. Bu duygunun demokratlıkla bağdaşmadığının farkındayım. Düştüğüm bu ikilemden nasıl çıkabilirim? (Yusuf Parlak)<b> <br/><br/>Cevap:</b> Sevgili Yusuf, devlet ile eşkıya arasında fark vardır. Devlet suç varsa tespit eder, ispat eder, yargılar ve kitapta tarif edilen cezayı uygular. Senin içten içe sempati duyduğun uygulamada ise bir adam suç olduğuna karar verir, konuyu kafasında yargılar, cezayı keser ve infaz eder. İşte buna eşkıyalık denir. Bu konu senin sempatini değil, devleti eşkıya durumuna düşürdüğü için iki kere öfkeni hak ediyor. <b><br/><br/><font size="4">7 kasımda Göstere Göstere Hayır</font></b> <br/><br/>Bundan 26 yıl önce sandık başına gitmiş ve Kenan Evren’in buyruğu olan bir anayasaya ‘EVET’ demiştim. Benim gibi bu yaptığından utananlar için harika bir şans var önümüzde. Genç Siviller 7 kasım cuma günü referandumu yeniden yapıyor ve herkesi Göstere Göstere HAYIR demeye davet ediyor. Ben de evime en yakın meydandaki sandığa gideceğim ve daha önce elim titreye titreye verdiğim ‘EVET’ oyunu geri alıp bu sefer ‘HAYIR’ diyeceğim. <i>www.darbedevamediyor.com</i> </p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2560.htm), [web.archive.org (arşiv bağlantısı)](http://web.archive.org/web/20090907173619/http://www.taraf.com.tr:80/makale/2560.htm)
# ‘Nation Building’ için ‘body building’ şart

*Dr. Sivilay Genç 13.11.2008*

<div class="taraf_structure_2col_1zq">
<div class="margen_n">



 <p><b>Soru:</b> Merhaba Sivilay Abla. Ben İngilizce bilmiyorum. O nedenle de Savunma Bakanı Vecdi Gönül’ün tartışma yaratan sözlerini anlamadım. ‘Nation Building’, ‘body building’ gibi bir şey mi? Türkiye’nin bir bakanı, tamamı Türkçe bilenlerden oluşan bir topluluğa neden yarı İngilizce konuştu. Yoksa biz bir ulus inşa edemedik mi? (Dilek Yaşaroğlu)<b> <br/><br/>Cevap:</b> Sevgili Dilek, ‘Nation Building’ ile ‘body building’ arasında güçlü bir ilişki var tabii. Bakanın dediğine göre ‘Nation Building’ için güçlü pazulara, sağlam yumruklara ihtiyaç varmış. Bu acı kuvveti kazanmak için de ‘body building’ yapmak gerekiyor doğal olarak. <br/><br/>Ancak bana kalırsa ne söylediği önemli değil. Sesini duyduk ya, bu da bize yeter. Ben şahsen böyle bir bakanın varolduğunu biliyordum. Zaman zaman devlet büyüklerinin katıldığı konferanslarda ya da bakanlar kurulu toplantılarında, dik dursun diye içine eski gazete sayfaları doldurulmuş ve bir koltuğun üzerine bırakılmış boş bir çuvala benzeyen oturuşu dışında kendisiyle ilgili hiç bir kanaat sahibi değildim. 27 Nisan muhtırasında ortalıkta yoktu, Aktütün konusunda tek kelime etmemişti. Meclis açılını takmayan komutanlara, başörtülü eşlerin olduğu davetlerden veba salgını varmış gibi uzak duranlara karşı bir icraat yapmamıştı. En azından yarı İngilizce yarı Türkçe de olsa konuşabildiğini, orta okul inkılap tarihi kitapları düzeyinde de olsa bir takım fikirleri olduğunu öğrenmiş olduk. <br/><br/>Düşünsenize bu kişinin adı cumhurbaşkanlığı için geçiyordu. Allah korusun Gül değil Gönül olsaydı, Erivan’a maça giden değil kalan Ermenileri de Erivan’a sürmek isteyen bir cumhurbaşkanımız olabilirdi. <b><br/><br/><font size="3"><br/>Başörtülü annenin tecil isteği</font> </b><b><br/><br/>Soru:</b> Sevgili Sivilay Abla, ben kırkından henüz gün almamış başörtülü bir anneyim. Tek oğlum var ve şu anda askerde. Yemin törenine gitmek istiyorum. Acaba benim askeriyeye girme yasağım tecil edilebilir mi? (Merve Nur Doğan)<b> <br/><br/>Cevap:</b> Merve kızım, senin için araştırdım, tecil mümkün değilmiş. Savunma Bakanı zaten tecil değil tehcir konularına bakıyor. Asker kanadı ise tecil konusuna soğuk. Belki askerî hastaneden sağlık raporu almayı deneyebilirsin. Kemik yaşının kırkın üzerinde olduğunu ispat edebilirsen kapıdaki komutanlar yumuşayabilir ve içeri girmene izin verebilirler. <b><br/><br/><font size="3"><br/>Beyoğlu’nda gezemezsin, stant filan açamazsın</font> <br/><br/>Soru:</b> Sevgili Sivilay Abla, ben ömrünü Beyoğlu’nda geçiren, gündüzleri eylem yapan, imza kampanyası düzenleyen, stant açan; geceleri Beyoğlu’nun arka sokaklarında barlara takılan, eğlenen bir gencim. Bugünlerde Beyoğlu’nda her adım başı kimlik kontrolü yapılıyor. Bir stant açma izni almak için bin dereden su getiriliyor. Ergenekon’dan içeri atılanlar, çıktıklarında polisleri yere göğe sığdıramıyorlar. Ergenekonculara bakan polislerden Beyoğlu’na da gönderseler de biz de ‘hepsi efendi okumuş çocuklar’ desek. Böyle giderse kendimize yeni bir Beyoğlu arayacağız.(Rumuz: Beyoğlu Çocuğu)<b> <br/><br/>Cevap:</b> Kıymetli Evladım, Türkiye Cumhuriyeti devletinin dayandığı temellerden biri de ‘Şu okullar olmasa Eğitim Bakanlığı’nı idare etmek ne kadar kolay olurdu’ politikasıdır. Beyoğlu Emniyeti’nin bu tavrı da çok tanıdık. Beyoğlu’nda hiç stant kurulmasa, hiç eylem konulmasa, arka sokaklarında hiç insan dolaşmasa bu Beyoğlu’nu yönetmek ne kadar kolay olurdu değil mi? <br/><br/>Demek ki bu iş yaşla başla, kravatlı mendilli, janti dolaşmakla olmuyor. Eski kafalık yaşta değil başta oluyor. <b><br/><br/><font size="3"><br/>İyi ki doğdum Sivilay Abla</font></b> <br/><br/>Sevgili Sivilay Abla fanatikleri, cumartesi günü <i>Taraf</i> gazetesiyle birlikte bir yaşına basıyorum. Sivilay Ablanız bin yaşındaki kadar bilgili ve tecrübeli; bir yaşındaki kadar yeniliğe açık ve eğlenceli. Ogün bugündür her perşembe karşınızdayım. İyi ki doğdun <i>Taraf</i>, iyi ki doğdum Sivilay Abla.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2656.htm), [web.archive.org (arşiv bağlantısı)](http://web.archive.org/web/20090911032447/http://www.taraf.com.tr:80/makale/2656.htm)
# Atatürk’ün partisinde türbanlılar

*Dr. Sivilay Genç 20.11.2008*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, ben başörtüsü nedeniyle üniversiteye giremeyen bir genç kızım. Atatürk’ün üniversitesine bu kılıkta giremezsiniz diyorlar, ancak Atatürk’ün partisi CHP’ye değil başörtülüler çarşaflılar bile girebildi. Acaba bu iyiye işaret midir? (Esma)<b> <br/><br/>Cevap:</b> Sevgili Esma, CHP’nin yeni üye katılım töreninde Deniz Baykal’ın iki düzine örtülü kadına rozet taktığını ben de gördüm. Rozet takmak zordur. Hele tesettürlü bir kadına daha da zordur. Malum rozetin takıldığı yer, hele bir kadın için, herhangi bir yer değildir. Rozeti takanın iğneyi batırmadan ya da vücudun çıkıntılarına dokunmadan bunu yapabilmesi özel maharet ister. Artık, Deniz Baykal mı çok itinalı taktı yoksa CHP’ye katıldıkları için Baykal baba yarısı olup namahrem olmaktan mı çıktı bilemiyorum. Zaten senin sorun da CHP’nin bu glasnost politikasının nereye varacağıyla ilgiliydi. <br/><br/>Öncelikle temkinli bir iyimserlikten yana olduğumu söylemeliyim. Neden temkinli olmamız gerektiğini gelecek olursak: <br/><br/>CHP yönetimi, törende rozet takılan tüm türbanlı kadınlara önceden ÖSS deneme sınavı yapmış olabilir. İlerde bir sakat durum ortaya çıkmaması için sadece geçer puanın çok altında kalanlar, üniversiteyi kazanma şansı hiç olmayanlar bu törene davet edilmiş olabilir. <br/><br/>Askerî törenlerdeki kural işletilmiş; kırk yaşını aşmış kadınlara müsaade edilmiş olabilir. Bunun yanında insanların çok çalışmak zorunda olduğu bir bölgeden söz ettiğimiz için otuzbeşlerinde olan bir kadın daha fazla yıprandığından kırk gibi gösteriyor olabilir. <br/><br/>CHP’lilerin hep dedikleri gibi çarşafın altından bir erkek ya da mayolu kadın çıkabilir. <br/><br/>CHP’ye katılan başörtülü kadınlara, Nur Serter’in vereceği dört seanslık ikna semineri kürü alma zorunluluğu getirilmiş olabilir. <br/><br/>Aslında bunların hepsi latife. Demokrasi bu yüzden güzel işte. <b><br/><br/><br/><font size="4">Yemekte değiliz yedirmemekteyiz</font></b><b> <br/><br/>Soru:</b> Sevgili Sivilay Abla, <i>Show TV’</i>de gösterilen Yemekteyiz programını hiç izlediniz mi bilmiyorum. Ben izliyorum ve bu insanlarla aynı sokaklarda yürüdüğüm, aynı otobüslere bindiğim için hayatımdan endişe ediyorum. On bin lira kazanmak için bunları yapan yirmi bin lira kazanmak için rahatlıkla annesini baltayla doğrayabilir. Nereye gidiyor bu insanlık? (Zehra Yıldırım)<b> <br/><br/>Cevap:</b> Sevgili Zehra, ben hiç televizyon izlemiyorum. Hep kitap okuyorum. Olur da kitap okumaktan yorulursam belgesel izlerim. Ancak, geçen gün zaping yaparken bahsettiğin programa rastladığımı hayal meyal hatırlıyor gibiyim.<br/><br/>Tuzda balık pişirmiş, sarı çiçekli peçeteleri olan, büfenin üzerine gitar resmi çizmiş, somonlu salatası biraz sulu kaçmış ama un helvası beğenilen body sporcusu oğlanın evindeki yemeği birazcık izledim sanırım. İşte o gece pembe çizgili kazak giyen diğer erkek yarışmacıya bir yerde rastlama ihtimalime karşı, ilk gördüğüm yerde kafasına atmak üzere çantamda kocaman bir parke taşıyla dolaşıyorum. <br/><br/>Peki; bu yarışma için aramızdaki en dedikoducu erkekler, en çirkef kadınlar seçilmediğine göre kim bu insanlar, nasıl bu hale geliyorlar? <br/><br/>Kesinlikle para için değil. Fakir bir mahallede ekmek, pirinç dağıtmayı geçelim; İstanbul’un en lüks alış-veriş merkezinde bedava paket lastiği ya da kürdan dağıtılsa bile insanlarımız birbirini eziyor. İzdihamdan bayılanlar, yaralananlar oluyor. <br/><br/>Çünkü biz kendimizin kazanmasından çok diğerlerinin az kazanmasından mutlu olan bir insan kümesiyiz. Bu sadece yemek yarışmasından kazanılan liralar ya da alış-veriş merkezlerinde dağıtılan paket lastikleri için değil, hak, hukuk demokrasi için de öyle. Cumhuriyet mitinglerini hatırlatırım. Daha fazla özgürlük istemiyordu kimse. Ötekilerin hakları kısıtlansın diye bağırıyordu kalabalıklar. <br/><br/>Pirinç çuvalları deşilsin, paket lastikleri yerlere saçılsın, ama yeter ki kimselere yar olmasın.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2749.htm), [web.archive.org (arşiv bağlantısı)](http://web.archive.org/web/20090907175239/http://www.taraf.com.tr:80/makale/2749.htm)
# Sosyal devlet, laik devlete karşı

*Dr. Sivilay Genç 27.11.2008*

<div class="taraf_structure_2col_1zq">
<div class="margen_n">



 <p><b>Soru:</b> Çok değerli Sivilay Abla! AKP’nin sosyal politikaları devletimizi her gün daha fazla zarara uğratıyor. <i>Cumhuriyet</i> gazetesi konuyu gündeme getirmese, devlet batacak da haberimiz olmayacak. Sosyal devlet diye dağıtılan kömürlerin laikliğimizi tehdit ettiğini zaten biliyorduk. Şimdi de bütçe açığı tehlikesi ile karşı karşıyayız. Tabii bir taraftan insanlar üşümesin de istiyorum. Acaba laikliğe zarar vermeyecek, bütçe açığına da yol açmayacak bir kömür türü geliştirilemez mi? (Çiğdem Aysucan –Bodrum)<b> <br/><br/>Cevap:</b> Sevgili Çiğdem. Anayasada, Türkiye Cumhuriyeti’nin demokratik, laik, sosyal bir hukuk devleti olduğu yazıyor. Demek ki bu anayasayı yapan 12 Eylül askerî cuntası aslında devletin bekasına kasdetmiş ve laikliğin altını dinamit ile döşemiş. Fitilini yakmak da AKP iktidarına kalmış. Düşünsene; önce demokratik olmak için atılan adımlar ile laikliğin altı oyuldu. Sonra hukuk devleti olmanın şartı diye dayatılan AB reformları, laik devletin teminatı kurumları hedef aldı. Sosyal devlet olmak adına yapılan yardımların laiklik karşıtlarını beslediğini ve ısıttığını zaten biliyorduk. Demek ki şimdi de sosyal yardımlar ile devlet zarara uğratılarak yerle bir edilmek ve yerine laik olmayan bir devlet kurulmak isteniyor. <br/><br/>Ne güzel demiş şair: Demokratik, sosyal hukuk devlet bırakın onların olsun. Laik devlet bize yeter.<b> <br/><br/><font size="4">Belediye bursuyla aile geçindiren bilge</font></b><b> <br/><br/>Soru:</b> Sivilay Abla, CHP’nin başvurusu ve Anayasa Mahkemesi’nin kararı ile belediyeler artık üniversite öğrencilerine burs vermeyecek. Herkes eleştiriyor ama bir gerekçeleri olmasa böyle bir çabanın içinde olurlar mıydı? Lütfen kurumları yıpratmayalım. CHP’li ya da Anayasa Mahkemesi üyesi de olsalar insan insandır. Hepimiz duyuyoruz; bazı öğrenciler o kadar çok burs topluyorlarmış ki, annelerine babalarına bakıyorlarmış. Burs paralarıyla araba alanlar bile varmış. Bu durumda bursların kesilmesi doğru mu değil mi? (Pınar Küre)<b> <br/><br/>Cevap:</b> Sevgili kızım, anne babalarına bakanlar, araba alanlar bir şey mi ki? Bunu profesyonel bir iş gibi yapıp emekli olanlar bile oluyormuş. <br/><br/>Babalarımız yıllarca “gerekirse ceketimi satarım, yine de seni okuturum oğlum (kızım diyen babalar da var tabii)” demedi mi? Babalarımızın ceketlerini satarak çocuklarını okutabileceğini zannetmesi ne ise “gerekirse belediye belediye dolaşır burs toplar yine de size bakarım baba” cevabı da odur. Buradan hareketle Harvey Nichols mağazasında sizin için küçük bir araştırma yaptım. Bir babanın söz gelimi Rize Üniversitesi’nde okuyan çocuğunu okutabilmek için hangi marka ceketlerinden kaçar tane satması gerektiğini hesap ettim. Yurt parası için yedi adet Bottega Veneta, harç parası için iki adet Armani, kitap masrafları için de üç adet Roberto Cavalli ceketi olması ve bunları ikinci el pazarında iyi fiyata satması gerekiyor. Tabii cekete bu kadar para veren bir babanın neden çocuğunu okutamadığı ya da Tahtakale ikinci el kıyafet piyasasında bu ceketlere alıcı bulunup bulunamayacağı konularına girmiyoruz. <br/><br/>Lafı uzatmayalım. O halde “burs toplayarak aile geçindiriyorlar” diyenlere ne yapmayacağız? İnanmayacağız. <br/><br/>Bırakın belediyeler burs dağıtsın. En fazla burs dağıtan belediye olmak için imkânlarını zorlasın. Rekabet olsun. Gerçekten de beş belediyeden burs almayı başaran çocuklar varsa, isimleri tespit edilip, burs komitesine danışman olarak işe alınsın. <b><br/><br/><font size="3">Doğum günü ilanlarına teşekkür</font></b> <br/><br/>Gazeteye ilan vererek doğum günümü kutlayan Defne ve Sumru Akter’e, Gökhan Kantarcıgil ve eşi Berenice’ye çok teşekkür ederim. Kurban bayramımı ve yeni yılımı da ilan vererek kutlayacaklara şimdiden minnettarlıklarımı sunarım.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2851.htm), [web.archive.org (arşiv bağlantısı)](http://web.archive.org/web/20090907175244/http://www.taraf.com.tr:80/makale/2851.htm)
# Sivilay Ablanız New York’ta...

*Dr. Sivilay Genç 04.12.2008*

<div class="taraf_structure_2col_1zq">
<div class="margen_n">



 <p>On bir saat süren bir uçak yolculuğunun ardından New York’a vardım. İngilizceyi kanırta kanırta sökmüş olmanın karşılığını almak için yolculuğun dokuz saatinde yanındaki Amerikalı meslektaşına beş sıra arkadaki yolcuların da duyacağı yükseklikte ağzını yaya yaya İngilizce bir şeyler anlatan genç akademisyenin konuşmasını dinlemek dışında bir sorun yaşamadık. <br/><br/>Amerikanın emperyalist politikalarına adaptör olmak için burada olduğumu sanmayın. Bir yıldır sizin politik ikilemlerinize çözüm getirmekten, toplumsal ve siyasal rehabilitasyonunuzu sağlamaktan benim sivil sistemim yıprandı. Kendimi Amerikanın en ünlü psikologlarının muayenehanesine attım. Ancak gördüm ki buradaki meslektaşlarımın durumu da hiç parlak değil. Çocukluğuna inelim gibi normal psikolog hasta diyalogları beklerken kendimi Amerikalıların dertlerine derman olmam için yağan sorularını cevaplarken buldum. <br/><br/>İnterdisipliner eğitim verilen bir Köy Enstitüsü’nde Siyaset Bilimi ile Psikiyatri çift anadal programı yapmış biri olarak Hipokrat yeminime sadık kaldım ve tüm soruları cevapladım. Cevapladığım soruların bir kısmını sizlerle de paylaşıyorum. <b><br/><br/><font size="3">Kabile reislerine Beyaz Saray’da dinner</font></b><b><font size="3"> <br/></font><br/>Soru:</b> Doktor Sivilay Sister, Biliyorsunuz Obama ocakta başkanlık koltuğuna oturacak. Görevi devraldığında, babasının memleketi Kenya’daki kabile reislerini Beyaz Saray’da yemeğe davet ederse ona nasıl bir tepki göstermeliyiz. ABD ordusunu göreve nasıl davet edebiliriz. (Dr. Victor)<b> <br/><br/>Cevap:</b> Sevgili Victor, gazeteleriniz, renkli kıyafetli kabile reislerinin Mercedes arabalardan inerken çekilmiş fotoğraflarını bassın ve bu davetin Amerikan kazanımlarının zaafa uğratılması adına yapıldığını söyleyen manşetler atsın. <br/><br/>Kurucu babalar dediğiniz dört başkanın adını taşıyan vakıflar Washington’da miting düzenlesin. Mitingde “Amerika beyazdır beyaz kalacak” sloganları atılsın. Önceki yıllardaki 4 Temmuz balolarında çekilmiş çağdaş kıyafetli kadınların ve erkeklerin vals yaparken çekilmiş fotoğrafları ile kabile reisleri yemeğinde çekilmiş fotoğrafların yan yana konulduğu dövizler hazırlansın ve üzerlerine “Obamadan önce ve Obama’dan sonra” yazılsın. <br/><br/>Orduyu nasıl harekete geçirebileceğinizi ben de bilmiyorum. “Ordu göreve” deseniz gidip kendilerine Irak, Afganistan gibi bir memleket bulurlar, akıllarına Beyaz Saray gelmez ki. <b><br/><br/><font size="3">Siz siyahlaşmadan Obama’yı beyazlatın</font></b><b><font size="3"> <br/></font><br/>Soru:</b> My Dear Sivilay Abla, bir siyahın başkan olmasını içime sindiremiyorum. Bir taraftan demokrasiye ihtiyacımız olduğunu da biliyorum. Bu derin ikilemden nasıl kurtulabiliriz? (Dr. Suzanna Berclay)<b> <br/><br/>Cevap:</b> Sevgili Suzi, Obama’yı beyazlaştırarak bu işi çözebilirsiniz. Ona başkan olduğunu hissettirin. Westpoint’e götürün. Devletin sırlarını onunla paylaştığınızı zannetsin. Siyahlara söyleyemeyeceğiniz şeyleri ona söyletmek için cesaretlendirin. Beyaz olmanın tadını aldıktan sonra doğru tarafta duracaktır.<b> <br/><br/><font size="3">American Nation Building</font></b><b> <br/><br/>Soru:</b> Obama’nın başkan olmasında cesaret bulan siyahlar geçmiş kölelik günlerinin hesaplarını karıştırabilirler. Hatta kızılderililere yapılanların gündeme gelmesi söz konusu olabilir. Bunu nasıl bertaraf edebiliriz? (Dr. Thomas)<b> <br/><br/>Cevap:</b> Sevgili Thomas, etkili bir bakan hiç çekinmesin ve siyahlarla yerlilere yapılanların Nation Building için şart olduğunu açıklasın. Bizim ülkede bu yapıldı ve bakanın başı da derde girmedi. <b><br/><br/><font size="3">Obama’ya hoş geldin bombası</font></b><b><font size="3"> <br/></font><br/>Soru:</b> Dear Sivilay, Obama, İran ile diyalog kurarak sorunlarımızı çözeceğine inanıyor. Irak’tan çekilmekten bahsediyor. Dış politikamızda eski köye yeni adetler getiriyor. Etrafımız düşmanlarla çevrili. Bir taraftan dünyayı özgürleştirmeye devam etmeliyiz. Onların bize ihtiyacı var. Ne yapmalı da Obama’yı gerçeklerimizle tanıştırmalıyız? (Mr. Brown)<b> <br/><br/>Cevap:</b> Sevgili Mr. Brown, sizi Türkiye’de her ortaokul talebesi tanır, bunu biliyor muydunuz? <br/><br/>Hindistan’da yapılan saldırı Obama’ya hoş geldin karşılamasıydı. Dünyanın gerçekleri ile tanışması için ilk fırsattı. Bu yeterli olmazsa yenisi yapılabilir. Her başkanın bir bilinçlenme sınırı muhakkak vardır.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/2965.htm), [web.archive.org (arşiv bağlantısı)](http://web.archive.org/web/20090907175249/http://www.taraf.com.tr:80/makale/2965.htm)
# Kurban olam taşına toprağına

*Dr. Sivilay Genç 11.12.2008*

<div class="taraf_structure_2col_1zq">
<div class="margen_n">



 <p>Geçen yıl ayına yıldızına kurban olmak modaydı. Başlıktan da anlayacağınız üzere bu yıl kurbanlıklar gökten yere indi. <br/><br/>Kurban Bayramı’nı; yurtta, Lefkoşe’de, dış temsilciliklerde ve Prag’da, Budapeşte’de, Malta’da, Rodos’ta, Sharm El-Sherk’te idrak eden herkesin bayramını kutlarım. Bugün sorularınızı ve sorunlarımızı bir kenara bırakalım, düşük dozajlı bir bayram yazısını paylaşalım istedim. <b><br/><br/><font size="3">Kurban haberleri</font></b><font size="3"> <br/></font><br/>Bir haftadır elime gazete alamadığımdan ve bulunduğum ülkede <i>TRT-Int</i>’den başka televizyon kanalı çekmediğinden dolayı memlekette ne olup bittiğiyle ilgili en ufak bir fikrim yok. Ancak bizim gazetelerin hazır haber kalıpları vardır. Örneğin 10 Kasım’da Atatürk’ün hayatını kaybettiği Dolmabahçe Sarayı’ndaki yatağının başucunda nöbet tutan askerin gözünden süzülen bir damla yaş ve bunu elindeki mendille silen adam ya da kadın haberi her yıl ilk defa oluyormuş gibi gazete köşelerinde yerini alır. Sadece özel günlerin kalıp haberleri yoktur. Kış mevsiminde pastırma yazı yaşanan bir pazar günüyle ilgili yapılan haber, parkları dolduran İstanbullularla açılır, Antalya’da denize giren ve güneşlenen turistlerle tamamlanır. İşte Kurban Bayramı da böyle günlerin feriştahlarından olduğu için bayramla ilgili çıkan haberleri gözüm kapalı, tersinden sıralayabilirim. Altmış yıldır bu haberleri takip ederim. Bugüne kadar hiç yanılmadım.<br/><br/>1. Bu yıl da kurban bayramı bildik manzaralara sahne oldu. (İpini koparıp kaçan boğa ve kement atmaya çalışan şehir kovboyları görüntüsü eşliğinde.) Kasabın elinden kaçan kızgın boğa ortalığı birbirine kattı. <br/><br/>2. Acemi kasaplar hastaneleri doldurdu. (Elini, bacağını kesmiş ya da birbirini yanlışlıkla bıçaklamış adamlar hastaneye koşturuyor görüntüsü eşliğinde.) <br/><br/>3. Çok et yemeyin uyarısı yapacak bir doktor ile kurban eti ve kalp-damar hastalıkları üzerine yapılmış bir röportajı. <br/><br/>4. Bayramın tadını çocuklar çıkardı başlığıyla verilen çocuklu lunaparklı haberler. <br/><br/>5. Eğer konuya ayrılan süre dolmadıysa tüm bu haberlerin üzerine külbastı tarifi.<b><br/><br/><font size="3">Sen hiç gördün mü lahmacun olmak isteyen bir inek</font></b> <br/><br/>Kurban Bayramları aramızda ne çok hayvanseverin olduğunu görme fırsatı veren zamanlardır. Kurban kesilmesini barbarlık, canavarlık olarak tanımlayanlar vejetaryen olsalar ciğerimi pardon enginarımı yesinler. Ülkemizde bir avuç vejetaryen var zaten. <br/><br/>Bugünlerde hayvan dostu kesilenlere sormak lazım. Tereyağlı iskender ağaçta mı yetişiyor ya da şiş kebaba malzeme olan hayvanlar intihar mı ediyor. Ben bu güne kadar ‘beni kesin, lahmacun olmak istiyorum’ diye ağlaşan bir inek görmedim. Yaşlılıktan ölen bir koyunun etini kim yemek ister. <b><br/><br/><font size="3">Kurban ve internet</font></b><font size="3"> <br/></font><br/>Kurban’la ilgili bir internet projem var. Gelecek yıl bir girişimci bu konuya el atsın. Telif istemiyorum. Sitede Türkiye’den ve yurtdışından karşılaştırmalı kurban fiyatları olabilir. Örneğin; Moğolistan’da fiyatlar 25 dolara kadar düşüyormuş. Bütçemize göre kurbanımızı seçip; sakatatı Türk Hava Kurumu’na, derisi mahalle camiine, etinin üç kilosu Sudan’a beş kilosu yan komşuma şeklinde seçeneklerle dağıtımı da yapabiliriz. Seçimlerimizi yapıp ‘tamam’ tuşuna bastığımızda ise salavat sesi ile birlikte kesim işlemini gösteren bir klip yer alabilir. <b><br/><br/><font size="3">Bayram simidi ve Bayram Gazetesi</font></b><font size="3"> <br/></font><br/>Nerede o eski Kurban Bayramları diyeceğimi sanmayın. Benim öyküneceğim konu Bayram Simidi ve Bayram Gazetesi. Yirmi dört saat çalışılan işler vardır. Bunların başında fırıncılar ve gazeteciler gelir. Eskiden bu iki meslek grubu hiç değilse bir iki gün rahatça tatil yapabilsinler diye bayramda gazete çıkmaz fırınlar da kapalı olurdu. Biz bayram simidi stoku yapardık. Gazeteciler cemiyeti de güncel olmayan haberlerle dolu, kalınca bir gazete çıkarırdı. Bayramla işi olmayan bir gazete patronu bu uygulamayı bozdu. Kapitalizm insanlığı ve geleneği bir kere daha yendi. </p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3054.htm), [web.archive.org (arşiv bağlantısı)](http://web.archive.org/web/20090907175255/http://www.taraf.com.tr:80/makale/3054.htm)
# Ben özürümü ortaya korum...

*Dr. Sivilay Genç 18.12.2008*

<div class="taraf_structure_2col_1zq">
<div class="margen_n">



 <p><b>Soru:</b> Sivilay Abla. Görüyorum ki siz hâlâ imzalamamışsınız. Biz de sizi cesur, demokrat bir yazar olarak tanıyorduk. Demokrasi koşusunda da herkesin nefesi bir yere kadar yetiyor tabii. Çok erken koptunuz yarıştan, hayırdır? (Rumuz: Şaşırdımm!)<b> <br/><br/>Cevap:</b> Sevgili yavrucuğum, Köy Enstitüsü’nde çift anadal yapmış akademisyen kimliğimle yazacağım bir makale olsaydı şöyle derdim: “Ben özrümü ortaya korum. Beğenen alır geder, beğenmeyen bırakır gaçar.” <br/><br/>Bu bir bilimsel, akademik bir çalışma değil de; kamuoyunun desteğine açtığım, toplumsal sorumlulukla yapılmış bir eylem ise etki değerlendirme analizi yaparım. İkiyüzbin kişinin özür dilemekten öte “hepimiz Ermeniyiz” diye yürüyüş yaptığı bir yerde eğer 200.001 imza bulamama ihtimalim varsa böyle bir işe kalkışmam, çünkü geri adım olur. İnce bir ip üzerinde duran kamuoyunun algısını bu kadar zorlamanın Cumhurbaşkanı ve Dışişleri Bakanı’nın üzerine dökülmek için kaynatılan milliyetçilik kazanına kuru odun atmak olduğunu düşünürüm. Ermenistan’daki Ermenilere “aydınlardan özür mü” yoksa “sınırın açılması” sorusuna verecekleri cevabı tahmin etmeye çalışırım. <b><br/><br/>‘I apologize’ yerine ‘I’m sorry’ <br/><br/>Soru:</b> Sevgili Sivilay Abla, Ben bir devlet lisesinde İngilizce öğretmeniyim. Benim bir sorunum var. “Ermenilerden özür diliyorum” kampanyasını imzalasam mı imzalamasam mı karar veremiyorum. Bir tarafta yaptıkları her işe gözüm kapalı imzamı atacağım dört aydın, diğer tarafta bugünkü uzantılarıyla mücadele ettiğim bir zihniyetin işlediği suçtan dolayı özür dilemek istemeyişim. Acaba bu ikilemden nasıl çıkabilirim? (Rumuz: Prof. Dilemma)<b> <br/><br/>Cevap:</b> Değerli Öğretmen evladım. İngilizceyi Mr. and Mrs. Brown kitaplarından öğrenmiş ve muhtemelen de bu kitapla öğreten biri olarak sorunun cevabı elinin altındaki kitapta saklı. Mr. Brown, Mrs. Brown’dan özür dileyeceği zaman hep ‘I’m sorry’ derdi. Şimdi imzaya açılan bu kısa metni Mr. Brown İngilizcesiyle İngilizceye çevir. Daha sonra Amerikan Koleji’nde İngilizce öğrenmiş olan birine verip yeniden Türkçeye çevirmesini iste. Çevirinin çevirisini rahatlıkla imzalayabileceğini göreceksin. <b><br/><br/>Başbakanımız, mikrofonlar ve külahta dondurma <br/><br/>Soru:</b> Sevgili Sivilay Abla, doğunun en hızlı polemiğe giren başbakanı olan başbakanımız yine herkeslerden önce davrandı. “Ermenilerden Özür Diliyoruz” tartışmasıyla ilgili yaptığı açıklamada “Ben bu yazar çizerlerimizi anlamakta zorlanıyorum<b> </b>ve bu sadece ortalığı karıştırmak huzurumuzu kaçırmaktan başka bir işe yaramaz. Bunun da özellikle altını çiziyorum” dedi. Başbakan da altını çizdiğine göre kendisi de bir çizer midir? Çizer ise kendisini anlamaması ne anlama geliyor? Bunu anlamakta güçlük çekiyorum. Anlamamama bir anlam verebiliyor musunuz? (Latife Destan)<b> <br/><br/>Cevap:</b> Sevgili Latife, ben sevgili başbakanımızı anlamaya çalışmayı bırakalı epey oluyor. Senin de bu beyhude çabadan vazgeçmeni dilerim. Her lafın içinde, her tartışmanın başköşesinde olmayı bu kadar seven bir kişi başbakan değil <i>Hürriyet</i>’e başyazar olsa memleketimiz için daha yararlı bir iş yapmış olur. Hazır araları da düzelmişken ve hemen hemen ihtilaflı bir mevzuları kalmamışken bu teklifin yapılması çok uygun bir zaman ayrıca. <br/><br/>Yok, “başbakan olmaktan şikâyetim yok, ben böyle iyiyim” diyorsa da her uzatılan mikrofonu yaz sıcağında ikram edilen külahta dondurma zannetmekten vazgeçmeli. Bu olamıyorsa renkli top şeklindeki mikrofonların yerini Alman televizyonlarının siyah pelüşlü uzun mikrofonları almalı. </p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3156.htm), [web.archive.org (arşiv bağlantısı)](http://web.archive.org/web/20090907173631/http://www.taraf.com.tr:80/makale/3156.htm)
# “Aleykümselam Türkiye”

*Dr. Sivilay Genç 25.12.2008*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, Boğaziçi Üniversitesi’nde bir araştırma yapılmış. Buna göre; Türkiye’nin içinde bir Anadolu Şeriat Devleti varmış da bizim haberimiz yokmuş. Abdullah Gül’ün memleketi Kayseri’de “Günaydın” kalkmış, yerine “selamünaleyküm” gelmiş. Özellikle cuma günleri caddelerde toplanan kalabalıklar önlerine çıkanları arkalarına katıp camilere doğru akıyorlarmış. <br/><br/>Çalıştığım şirketin bayi toplantısı için gelecek hafta bir Anadolu şehrine gitmem gerekiyor. Çok endişeliyim Sivilay Abla. Acaba yola çıkmadan ne gibi tedbirler almalıyım? (Tuba Yosun Kolman –Teşvikiye)<b> <br/><br/>Cevap:</b> Sevgili Tuba Yosun, endişe duymakta yerden göğe kadar haklısın. Sadece “selamünaleyküm” dense iyi. Bir de karşıdaki “aleykümselam” diye cevap veriyor, ya buna ne demeli. <br/><br/>Anadolu’nun içlerine, laiklik girmemiş şehirlerine giderken yanında mutlaka İslami Terimler Sözlüğü bulundur. Dinî konularda bilgisiz olduğun ortaya çıktığı durumlarda, boynunu azıcık eğip sana söyleyeceğim şu sözleri tekrarla: <br/><br/>“Annem babam bana dinimizi anlatmadılar amca. Sizler <i>Huzur Sokağı</i> kitapları okurken, bize <i>Susam Sokağı</i> çizgi filmleri izletilmiş. Bana güzel dinimizi anlatın amca.” Çevredekilerin sempatisini kazanmak garanti. <br/><br/>Birisi sana “Nasılsınız,” dediğinde: “Elhamdülillah iyiyim kardeşim. Allahın emaneti bu canı, emanetini geri alıncaya kadar taşımaya çalışıyorum” anlamına gelecek şeyler söyle. Mini etek ve askılı buluz bile giysen, bu sözlerden sonra kimse sana kezzap atmayacaktır. <b><br/><br/><font size="4"><br/>Eyvah! Sorosçu olduk</font></b><font size="4"> </font><b><br/><br/>Soru:</b> Sevgili Sivilay Abla, Boğaziçi Üniversitesi’nin yaptığı bilimsel araştırma; Türkiye’de laik yaşam biçimini benimsemiş aydın, Atatürkçü insanlara mahalle baskısı uygulandığını bilimsel olarak tespit etti. Cumhuriyet mitinglerinde az bile haykırmışız. <br/><br/>Benim kafamı karıştıran şey bugüne kadar şeriatçılarla birlik olup Büyük Ortadoğu Projesi’ni hayata geçirmek için uğraşan Sorosçuların da bu araştırmaya destek vermesi oldu. <br/><br/>Merak ettiğim konu; bu araştırmadan sonra biz de Sorosçu olmuş olabilir miyiz? Acaba farkında olmadan BOP’un bir parçası mı olduk? Lütfen bu soru aramızda kalsın. Özelden cevap yazarsanız sevinirim. (Erman Kuleli –Ankara)<b> <br/><br/>Cevap:</b> Sevgili Erman, haberler kötü. Üzgünüm ki siz de Sorosçu oldunuz. Ben tecrübe etmiştim. İlk günler biraz zor geçiyor ama zamanla alışıyorsun. Bu durumda Türkiye’de Sorosçu olmayan bir tek kişi bile kalmadı. Aslında bu çok iyi oldu. Artık kimse kimseye “Tencere dibin kara, senin ki benden kara” diyemeyecek. <b><br/><br/>Özür:</b> Sorunun dibindeki notu, Gazete baskıya gönderildikten sonra farkettim. Özür dilerim. <b><br/><br/><br/><font size="4">Sevgi yumağı Anadolu</font> <br/><br/>Soru:</b> Muhterem Sivilay Abla, Bir üniversitenin yaptığı sözde araştırmaya göre Türkiye’de dindar olmayanlara baskı yapılıyormuş. Bu bilimsel bir çalışma değil, toplumda kamplaşmalara yol açmak için yapılmış bir ihanet belgesidir. Anadolu’da binlerce yıldır hoşgörü vardır. Kimse kimseye karışmaz, kaş göz işaretiyle bile baskı uygulamaz. Bu provokasyon değil de nedir şimdi? (Mahmut İhsanoğlu)<b> <br/><br/>Cevap:</b> Sevgili Mahmut, Anadolu, herkesin el ele sevgi yumağı şeklinde dolaştığı bir teletubiler diyarı değildir. Çorum’da Nişantaşı ortamı olmayacaktır. Konya Zafer Caddesi de Beyoğlu’nun arka sokaklarına benzemeyecektir. Bu kadar heterojen toplumlarda çatışmaların hiç olmadığını söylemek de ‘sözde’ bir iddia olabilir. Mühim olan kendini baskı altında hisseden ya da baskı gören kişinin hakkını arayabilecek kanalların açık olması. <b><br/><br/>Herkese son cevabım:</b> Dünyada hiç bir zaman cennet olmayacak. Baskı da görebiliriz, farkında olmadan baskı da uygulayabiliriz. Ancak kentlileştikçe daha rahatlayacağız. Yine de her yer birbirinin aynı olmayacak. Zaten aynı olması da o kadar iyi olmaz. </p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3263.htm), [web.archive.org (arşiv bağlantısı)](http://web.archive.org/web/20090907175259/http://www.taraf.com.tr:80/makale/3263.htm)
# 31 Aralık mı, 1 Ocak mı?

*Dr. Sivilay Genç 01.01.2009*

<div class="taraf_structure_2col_1zq">
<div class="margen_n">



 <p>Dün gece hep birlikte yeni bir yılın gelişini kutladık. On, dokuz, sekiz diye geriye saydık. Saat onikiyi vurduğunda havalara zıpladık. Birbirimize sarıldık. <br/><br/>2008’i yaşarken adeta ‘sekiz’ olmuştuk, öyle görünüyor ki 2009 bitene kadar da ‘dokuz’ doğuracağız. <br/><br/>Peki, 31 Aralık’ı 1 Ocak’a bağlayan gecenin özelliği nedir? Yılın en uzun gecesi midir, en uzun günü mü? Kışın başlangıcı mıdır yoksa baharın müjdecisi mi? Toprağa ya da havaya cemre mi düşer? Yay Burcu bitip Oğlak mı başlar ya da Jüpiter Mars’a olabilecek en ters açıyla mı yaklaşır? Cevap, hiç biri değildir. Kırlangıç Fırtınası bile yazmaz takvim yapraklarında. Oldukça sıradan bir gecedir. <br/><br/>Ancak bu gece önemlidir çünkü dünyanın ekseriyetinde insanlar ittifak halinde aynı anlamı yüklerler. İyimser bir tahminle ortalama 70 yıl olan (İsrail füzelerinin atış alanı olan topraklarda otuzlara kadar düşmüş olsa da) insan ömrünü makul büyüklükte eşit zaman dilimlerine ayırmaya gerek duyarız. Böyle zamanlarda geçmişin muhasebesi yapılır, gelecek için yeni temiz sayfalar açılır. <br/><br/>Bana göre; 1 Ocak’ın başlangıç olması değil, 31 Aralık’ın son olması daha önemlidir. Son birbakıma ölümdür ve ölüm de kötü bir şey değildir. Ölüm bu dünyada en çok hakkı yenen kelimedir. Halbuki ölüm; bu dünyayı çekilir ve yaşanılır kılan tek şeydir. <br/><br/>2008’de bir ton kötü şey oldu. Peki, 2008’in biteceğini bilmesek olan bitene katlanabilir miydik? Kötüler her gün onlarca masumu öldürüyor ve yaptıkları yanlarına kâr kalıyor. Bir gün onların da öleceğini bilmesek bu adaletsizliğe aklımız dayanabilir miydi? <br/><br/>Bugün yeni bir yıl başladı, merak etmeyin bir yıl sonra sona erecek. <b><br/><br/><font size="3">2009’un gözde meslekleri</font></b><font size="3"> </font><br/><br/>2009’a ekonomik kriz damgasını vuracak, işsizlik alıp başını gidecek diyorlar. Ben de yeni yıl hediyesi olarak 2009’un gözde mesleklerini tespit ettim. Sivilay Abla farkıyla sadece <i>Taraf</i>’ta: <b><br/><br/>Gen mühendisliği:</b> Gen mühendisleri, şimdiye kadar gelişmiş laboratuarlarda ileri araştırmalar yapan bilim insanlarıydı. Ancak bundan böyle; doktorlar, diş hekimleri, eczacılar gibi kendi dükkânlarını kurup para basacaklar. Artık iş başvurularında, evlenirken, dernek kurarken, işyeri açarken nüfus cüzdanı sureti ve ikametgâhın yanında DNA testi de istenecekmiş. Neredeyse her sokağın başına bir gen laboratuarı kurulması gerekecek bu durumda. Dolayısıyla gen mühendislerine yoğun bir istihdam alanı açılacak. <b><br/><br/>Güvenlik kamerası bayiliği:</b> Geçen yıl televizyonların anahaber bültenlerinde İstanbul’un hırsızlık haberlerinden geçilmiyordu. Sonuçta kıyamet kadar güvenlik şirketi kuruldu. Emekli askerler ve emekli valiler ayda emeklilik ikramiyeleri kadar para kazanmaya başladılar. Yılın son günlerinde camilerde art arda yangınlar çıktı. Televizyonlar; yangınların özellikle güvenlik kamerası olmayan camilerde çıkarıldığını vurguladı. Gelecek yılın en kârlı işi güvenlik kamerası satmak olacak. Camiler güvende olacak, devletimiz de videokaseti koleksiyonuna cami cemaati manzaralarını eklemiş olacak.<b> <br/><br/>Bilimsel araştırmacılık:</b> ‘Anadolu’da farklı olmak’ araştırmasıyla popüler olan bu meslek dalı yakında yaygın ve popüler bir meslek dalı haline gelecek. Cemiyette rekabet halinde olanlar birbirleriyle ilgili araştırmalar yaptıracak. Araştırmacılar, bohçacılar gibi köylere, mahallelere dağılacak. Hem para kazanmak, hem de yeni yerler görüp yeni insanlarla tanışmak isteyenler için ideal. <b><br/><br/>İmza toplayıcılığı:</b> Bu da yine çok boyutlu bir iş alanı olarak önerilerim arasında. Örneğin, üyesi olduğum Barış Girişimi isimli bir mail grubu var. Orada ortalama yedi dakikada bir imza kampanyası düzenleniyor. İmza toplayıcılığı, yan iş kollarını da beraberinde getirecek: İmzaları geri toplayıcılığı. Herkes o kadar çok yere imza atıyor ki, imzaların geri toplanması da yine profesyonel bir iş alanı olacak. </p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3363.htm), [web.archive.org (arşiv bağlantısı)](http://web.archive.org/web/20090907173636/http://www.taraf.com.tr:80/makale/3363.htm)
# “AKP’li Nâzım İstemiyoruz!”

*Dr. Sivilay Genç 08.01.2009*

<div class="taraf_structure_2col_1zq">
<div class="margen_n">



 <p><b><br/>Soru:</b> Sevgili Sivilay Abla, 1951’de vatandaşlıktan çıkartılan Nâzım Hikmet’e vatandaşlık hakkının iade edilmesine sevinmek istiyorum ama sevinemiyorum. Bunca sol, Atatürkçü, aydın hükümet geldi geçti olmadı da bu iş AKP hükümetine kaldı ya ben ona yanıyorum. Hele Kültür Bakanı’nın yüzünde gördüğüm zafer gülümsemesine hiç katlanamıyorum. <br/><br/>Ne olur içimi ferahlatacak bir şeyler söyleyin. AKP’nin verdiği vatandaşlığı Nâzım da olsaydı kabul etmezdi. Etmezdi değil mi? Bu karar AKP’nin Gazze olayları neticesinde düştüğü durumu unutturmak için bir gündem değiştirme çabası değilse ben de yılların sosyalisti, anti-emperyalisti değilim. Sizce de öyle olmaz mı? AKP bu konuda samimi değil, olamaz, olmamalı. (Rumuz: Nikbin Erim)<b> <br/><br/>Cevap:</b> Sevgili Erim, sen hiç merak etme. Nâzım Hikmet büyük bir adam, herkese yeter.Bir şair düşün ki; en büyük suçu Aka Gündüz’ün yokluğunda sofranın şair kontenjanını doldurmayı kabul etmemesi olsun. Bu yüzden sürülsün, hapsedilsin, işkence edilsin. Ata’nın merhametini hak edemesin. <br/><br/>Amma velâkin bu şairin şiirleri, Atatürk’ün en koyu takipçilerinin mitinglerinde marş da oldu, Atatürk bayrakları ile bu marşlara tempo da tutuldu. Yeri geldi Nâzım edebiyatının dibine vuruldu. Statükoculuklarını, halk düşmanlıklarını, darbe severliklerini örtecek bir sosyalist pelerin yapıldı. Yine de Nâzım Hikmet’i tüketemediler. Bırak biraz da AKP’liler sahip çıksın. Endişe etme Nâzım hepinize yeter. <b><br/><br/><font size="3"><br/>‘Odunumuz yok onurumuz var’</font></b><b> <br/><br/>Soru:</b> Merhaba, TKP’li Yurtsever Cephe, AKP belediyesinin dağıttığı kömürler Muğla’nın havasını kirletiyor diye suç duyurusunda bulunmuş. Kırk yıllık bir TKP’li olarak partimin bu çevreci atağını ilgiyle ve merakla takip ediyorum. Size iki sorum var. Acaba bu çevreci politikalar sayesinde Yeşiller Partisi’ne kayan oyları kendimize çekip iktidar olabilir miyiz? Diğer sorum ise bir insan soğuktan donarak mı yoksa hava kirliliğinden mi daha çabuk ölür? (Yurtsever Cenk)<b> <br/><br/>Cevap:</b> Sevgili Cenk, elleri ayakları soğuktan büzüşmüş, çocukları soğuk algınlığından ateşler içinde yataklara düşmüş bir anne ya da babanın Muğla’nın hava kirliliğine karşı bu kadar kayıtsız kalmasını inan ki ben de anlamıyorum. Şimdi bu insanlara niye AKP kömürü yakıyorsunuz deseniz, “Doğalgaz vardı da biz mi içtik?” diye cevap verirler. Gelip kapınıza bir kaç parça odun isteseler, “Odunumuz yok, evlerimiz kaloriferli ama onurumuz var” diye karşılık verseniz yüzünüze alık alık bakarlar. “Ekmek bulamıyorlarsa pasta yesinler” diyen Fransa Kraliçesi Marie Antoinette’ı bilmezler ki TKP’nin bu çabasını anlayabilsinler. <br/><br/>Oy konusunda ise size üzücü bir haberim var. Belediye bursları ve bedava kömür-makarna dağıtımına muhalefet ederek yapılabilecek tüm hâsılatı Kemal Kılıçdaroğlu topladı. Buradan size ekmek çıkmaz. <b><br/><br/><font size="3"><br/>Atatürk’ün kuzeni</font> </b><b><br/><br/>Soru:</b> Sevgili Sivilay Abla, yeni yılın ilk gününde bankamatikten maaşımı çekeyim dedim. Paranın üzerindeki bizim Atatürk gitmiş, yerine başka biri gelmiş. Bir de yüzünde sahte bir gülümseme. Sanırsın ki paralar sahte. Acaba resimdeki adam bizim halimize mi gülüyor yoksa işler iyiye mi gidecek? (Zekiye Mutlu)<b> <br/><br/>Cevap:</b> Sevgili Zekiye, onlar bizim yeni paralarımız. Banknotların üzerine resmi basılan kişi Atatürk’ün uzaktan kuzeni oluyor. İllaki gülen bir resim olsun istediler. Atatürk de ciddi bir adam. Öyle gülen bir fotoğrafı olmadığı için mecburen ona en çok benzeyen kuzeninin resmi kullanıldı. <br/><br/>Peki, neden gülen adam? (Yılmaz Özdil’in aklına gelmeyen şeytanlık benim aklıma düştü iyi mi.) Cevabı sorunun içinde saklı. ‘Gülen’ kimin soyadı?</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3463.htm), [web.archive.org (arşiv bağlantısı)](http://web.archive.org/web/20090923195438/http://www.taraf.com.tr:80/makale/3463.htm)
# Beklenen Ergenekon sorgusu

*Dr. Sivilay Genç 15.01.2009*

<div class="taraf_structure_2col_1zq">
<div class="margen_n">



 <p><b>Yasal uyarı:</b> Bu yazı, Ergenekon haberlerindeki gelişmelere göre başlığı ve içeriği değişebilen ‘Değişebilir Başlıklı ve İçerikli Ultra Elastik Köşe Yazısı’ teknolojisine göre modifiye edilmiştir. Bu yazıyı okurken yazıda bir takım değişmeler sezerseniz ya da sizin Taraf’ınızda başka, arkadaşınızın Taraf’ında başka bir yazı olduğunu görürseniz lütfen gözlük ayarlarınızla oynamayınız, ‘Allahım deliriyor muyum yoksa!’ diye endişeye kapılmayınız. <br/><br/>Sevgili Sivilay Abla okurları. Ertuğrul Özkök ve Enis Berberoğlu’nun ülkemize getirdiği Ultra Elastik Köşe Yazısı teknolojisini kullanan üçüncü köşe yazarı olarak siz değerli okuyucularıma ne kadar laik olduğumu ispat etmiş oldum. Bugün Ergenekon’la ilgili en çok gelen soruları cevaplamaya çalışacağım. Davadaki gelişmelere göre de yazı kendini yenileyecek. Sürpriz salıvermeler olursa tükürdüğümü yalayacağım. <b><br/><br/>Soru 1:</b> Ergenekon soruşturmaları sırasında evlerde ve kuyularda bulunan üç bomba, dört tabanca ile mi darbe yapılacak diyorlar. Darbe yapmak için gerçekten de bu kadar mühimmat az değil mi? <b><br/><br/>Cevap:</b> Yaşı müsait olanlar hatırlayacaktır. Bundan yaklaşık 12 yıl önce bir darbe oldu. Mevcut hükümet devrildi. En çok oy almış parti kapatıldı. Askerlerin sakıncalı bulduğu insanlar memurluktan, öğretim üyeliğinden atıldı, gazeteciler çalışamaz hale getirildi. O darbeye 28 Şubat post-modern darbesi demiştik. <br/><br/>28 Şubat darbesini planlayanların mühimmat deposunda şunlar vardı: <br/><br/>On adet uzun menzilli Aczimendi asası, çeşitli ebatlarda takma sakallar ve saçlar, Fadime Şahin için yarım düzine Vakko eşarp, tam teşekküllü makyaj çantası, Müslüm Gündüz için bir hamam peştamalı, Ali Kalkancı için bir kara takke, cüppe ve çok sayıda tespih. <br/><br/>Yani, maksat darbe yapmak, bomba, tabanca bahane.<b> <br/><br/>Soru 2:</b> Tuncer Kılınç’ın, “hiç bir derneğin üyesi değilim, sadece Fenerbahçe Kulübü üyesiyim” demesi serbest kalmasına yetti. Neden?<b> <br/><br/>Cevap:</b> Çok basit. Türk siyasal jargonunun en ünlü kaçamak cevabını verdi. “Ne sağcıyım ne solcu, futbolcuyum futbolcu.” Diğer taraftan bu kadronun takım tercihindeki benzerlik benim de merakımı cezbetmiyor değil. <b><br/><br/>Soru 3:</b> Bedrettin Dalan; Savcı dahil, Ergenekon’un ne demek olduğunu kimsenin bilmediğini söylüyor. Gerçekten de kimse bilmiyor mu?<b> <br/><br/>Cevap:</b> E, bilmiyorlar tabii, bilmedikleri için araştırıyorlar zaten. O yüzden bu kadar soruşturma, dinleme, kazı, iz sürme yapıyorlar. Gece gündüz sorunun cevabını bulmaya çalışıyorlar. Bilseler niye bu kadar uğraşsınlar. Dalan biliyordur diye ona da sormak istiyorlar ama Amerika’da olduğu için soramıyorlar. <b><br/><br/>Soru 4:</b> İlk tutuklamalarda, darbeyi bir Köroğlu bir Ayvaz, bunlar mı yapacak diye itiraz edenler, şimdi, bu kadar çok sayıda ve farklı adam nasıl olur da bir araya gelip darbe yapar diyorlar?<b> <br/><br/>Cevap:</b> En sevdiğim Kemal Sunal filminde, Süt Kardeşler tesadüf eseri polis hafiyesi olur. Onları hafiye yapan paşanın konağında yaşayan Hala’nın (Adile Naşit) elmas’ı çalınır. Soruşturmayı ise evin damadı olan polis müdürü Şener Şen yapmaya kalkar. Şener Şen, duruma el koyar ve ev halkını salonda toplayıp “tüm erkekler soyunsun” der. İhtiyar paşa “bırak erkekleri” der. Şener Şen “O zaman kadınlar soyunsun” der. Paşa “Utanmaz, rezil” diye kızar. Şener Şen “peki kimse soyunmasın” der. Paşa “kimseyi soymadan nasıl elması bulacaksın” diye köpürür ve “anlaşıldı sen bu işi beceremeyeceksin” deyip soruşturmayı iki avanak olan Süt Kardeşler’e verir. Sonra anlaşılır ki, Hala’nın elmasını Paşa çalıp metresine götürmüştür.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3558.htm), [web.archive.org (arşiv bağlantısı)](http://web.archive.org/web/20090907173641/http://www.taraf.com.tr:80/makale/3558.htm)
# Hükümet muhalifi devlet

*Dr. Sivilay Genç 22.01.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, AKP Hükümeti, Ergenekon operasyonu ile hep muhaliflerini tutuklatıyor, etkisiz hale getiriyor deniyor. Ergenekon davasında sonuna kadar gidilmesi gerektiğini düşünen, bu arada AKP’ye de sempati duymayan biri olarak kendi içimde çelişkiye düştüm, yardımınızı rica ediyorum. (Haluk – Adana)<b> <br/><br/>Cevap:</b> Sevgili Haluk, benim bildiğim bir siyasi partinin muhalifleri başta diğer siyasi partilerdir. Seçime girip AKP’ye rakip olacak gücü olan CHP, DP, DSP, MHP, SP gibi partilerden hiç tutuklama olduğunu görmedim. Ergenekon davası ile adı gündeme gelenlerin yüzde 90’ı ya devlet memuru ya da henüz yeni emekli olmuş devlet memuru. Nasıl bir ülkedir ki devlet, hükümete bu şiddette muhalif olsun? <br/><br/>Diğer taraftan burası Türkiye’dir. Siyasetin sınırları devlet tarafından çekilmiştir. Hükümetin gücü değil kudretli bir generale, küçük bir ilçe hastanesinin başhekimine bile yetmez. Hükümetin görevden aldığı bir başhekim, bir şube müdürü iki üç hafta içinde mahkeme kararıyla makamına geri döner. <b><br/><br/><font size="3">Ergenekon kazağı</font> </b><b><br/><br/>Soru:</b> Sivilay Abla, ben size Trabzon’dan yazıyorum. Ergenekon Terör Örgütü’nün çökertilmesinin Türkiye’nin önünü açacağına inanıyorum. Bu nedenle davayı yakından takip ediyorum. Zaman zaman bazı tutuklamalar ya da ev aramaları Ergenekon’a fasa fiso diyenlere koz veriyor. Olayın vahametini gölgelemek isteyenlere gün doğuyor. Bu durum canımı sıkıyor. Bu davayı yürütenlerin daha dikkatli davranması için ne söyleyebilirsiniz? (İshak – Trabzon)<b> <br/><br/>Cevap:</b> Sevgili İshak, sorunun cevabını düşünürken aklıma pek çok çizgi filmde kullanılan bir klişe görüntü geldi. Kahramanımız yere bakarak iz sürer, ayak izlerini takip eder. Kendini kaptırmıştır, sadece önüne bakar, biraz ileride karşısına çıkacak şeyi önemsemez. Böyle giderken bir ağaca çarpar, çarpmanın şiddetiyle sırt üstü yere serilir. Yerde yatarken, tosladığı ağaçtan meyveler kafasına düşer. Sonra silkelenip iz sürmeye devam eder. <br/><br/>Savcıların da bu durumda olduğunu düşünüyorum. Bir ip buldular ve bu ipi çekmeye başladılar. Bu ipin sökülen bir kazağın ipi olduğunu sonradan anladılar. Önce kolunu sökelim ya da öndeki motifleri sökmeyelim deme şansları yok. Bu işi yarıda bırakmak mümkün değil. Kazağı yeniden eski haline getirelim demek olanaksız. <br/><br/>Bu dava artık kendi yolunu kendisi belirliyor. Senin de sorunda ifade ettiğin gibi bu durum zaman zaman davanın kendisine bile zarar verebiliyor. Öyle inanıyorum ki; insan müdahalesine o derece açık olsaydı, hepimizin aklına gelebilecek en basit halkla ilişkiler kaygılarıyla, bazı işler yapılmaz, bazı işler ertelenir, bazı işler duyurulmazdı. Dileğimiz Avrupa’da yıllar önce biten bu temizlenmenin bir an önce Türkiye’de de sonuçlanması.<b> <br/><br/><font size="3">Beş yıllık müzik öğretmeni</font> </b><b><br/><br/>Soru:</b> Sevgili Sivilay Abla! Üç yılı şarkta geçmiş beş yıllık müzik öğretmeniyim. Benim yardımınızı istediğim konu kısaca şu; gündemi yoğun olarak meşgul eden Ergenekon davasında şüpheli, sanık veya tutuklu olarak yer alan kimi şahısların aranması, gözaltına alınması veya tutuklanması karşısında “efendim ben devlete 30 yıl hizmet ettim...” gibi ifadeler kullandıklarını görüyoruz ve bazı durumlarda da bu ifadelerin işe yaradığı görülüyor. <br/><br/>Acaba, ödeyemediğim borçlarım dolayısıyla yakında icralık olur isem, elinde kemanıyla beş yıldır bu devlete hizmet eden bir devlet memuru olduğumu söylemem, icra memurlarını daha merhametli davranmaya ikna eder mi? Yardımınızı ivedilikle bekliyorum. (Yalçın – Öğretmen)<b> <br/><br/>Cevap:</b> Sevgili Yalçın, icra memurlarına beş yıllık müzik öğretmeni olduğunu söylersen en azından kemanını haczetmeyebilirler. Daha fazlasını bekleme. Müzik değil de matematik öğretmeni olsaydın belki emniyet kemerini takmama türü cezalardan da muaf olabilirdin.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3669.htm), [web.archive.org (arşiv bağlantısı)](http://web.archive.org/web/20090907173646/http://www.taraf.com.tr:80/makale/3669.htm)
# CHP’den İstanbul’a müstemleke belediye başkanı

*Dr. Sivilay Genç 29.01.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, CHP Genel Başkanı Deniz Baykal'ın İstanbul Büyükşehir Belediyesi başkan adaylığı için Kemal Kılıçdaroğlu'nu seçmesine ne diyorsunuz? Bu İstanbul’u almak için bir hamle mi yoksa Baykal’ın bildiğimiz kafasını çıkaranı harcarım taktiği mi? Devlet Malzeme Ofisi yapımı pembe klasörleri kuşanmak İstanbul’u almaya yeter mi? (İrfan Kuş)<b> <br/><br/>Cevap:</b> Sevgili İrfan, Kılıçdaroğlu’nun İstanbul Büyükşehir Belediye başkan adayı olduğunu duyduğumda gözümün önüne, Britanya kralının Hindistan’a gönderdiği bir müstemleke valisi belirdi. Filmlerde görmüşüzdür, Hintlilerin meraklı bakışları altında bir filin üzerinde kente girer. Elindeki yelpazeyi sallamaktan bileği yerinden çıkacaktır. Bembeyaz tenlidir, sıcağa tahammülü yoktur. Bir taraftan elindeki yelpazeyle sinekleri vurmaya çalışır. Toza ve sıcağa karşı alerjisi olduğu için burnu da akmaktadır. Yağlı ve acı yemekler yiyemediği için yanında bir ton erzak getirmiştir. <br/><br/>Ankara Batıkent’te kat maliklerini canından bezdiren aksi bir kooperatif yöneticisine çok benzettiğim Kılıçdaroğlu’nun, İstanbul’a Belediye başkanı olması, Hindistan’a gönderilen beyaz suratlı asilzadesi kadar Kemal Bey’e yapılabilecek en büyük eziyet olacak. <br/><br/>Ankara’nın cetvelle çizilmiş caddelerini bırakıp İstanbul’un yokuşlarının, çıkmaz sokaklarının, kıvrım kıvrım sahil yollarının sorunlarıyla uğraşmak, canlı yayın düellolarda rakiplerini püskürtmekle nam salan Kılıçdaroğlu’nun beklediği mükâfat olmasa gerek. Ancak ne yaparsınız ki Baykal’ın liderlik sırrı ile CHP’nin halka olan bakışı el ele verince ortaya ceza gibi bir ödül çıkmış.<b> <br/><br/><br/><font size="4">Başbakan’ın kulaklıkları, simültane kulaklıkları</font> <br/><br/>Soru:</b> Sevgili Sivilay Abla, Televizyonda Davos Ekonomi Forumuyla ilgili haberleri izliyorum. Bir tek bizim başbakanın kulağında simültane tercüme kulaklığı var. Başbakan’ın İngilizce bilmemesi Türkiye’nin imajı açısından bir sorun değil mi? (Hayriye K. - Tokat)<b> <br/><br/>Cevap:</b> Sevgili Hayriye, İngilizce bilmeyenlerin, İngilizce bilmeyenleri bu kadar küçümsediği bir ülke yoktur herhalde. Çok iyi dil bilen ama yabancı meslektaşı karşısında imza isteyen bir hayranı gibi duran başbakanlar gördük. Tayyip Erdoğan maşallah dil bilmiyor ama herkesle senli benli. Bir de dil bilseydi enseye tokat olurlardı herhalde. <b><br/><br/><br/><font size="4">Metal İş – Ergenekon ilişkisi</font></b><b><font size="4"> <br/></font><br/>Soru:</b> Sivilay Abla, Türk Metal-İş Sendikası işçilerin maaşlarından kesilen paraları Ergenekon’a aktarmış deniyor. Bu nasıl sendikacılıktır? İşçiler göz göre göre bu adamları nasıl seçip duruyor aklım almıyor doğrusu. (Ethem Kınacı - Bursa)<b> <br/><br/>Cevap:</b> Sevgili Ethem, Metal-İş Sendikası, üyelerinin ürettiği ürünlere talebi arttırmak bu sayede de işçilerin krizlerden etkilenmesini engellemek için Ergenekon’u desteklemiş. Her yerden bombalar, mermiler, silahlar fışkırıyor. Peki, bunları kim üretiyor? Metal-İş’e bağlı iş yerleri. Bu sayede iş yerleri kapanmıyor. Ergenekon faaliyetleri dursa piyasada durgunluk olur diye düşünen sendika yöneticileri de grevdi, toplu sözleşmeydi gibi işlerle vakit kaybetmiyorlar. <b><br/><br/><br/><font size="4">Ergenekon’un toplumsal desteği yok diyenlere</font></b> <br/><br/>21 Haziran’da Darbelere karşı ses çıkarmak için toplanan 70 Milyon Adım Koalisyonu, bu Cumartesi saat 16.00’da yine Beyoğlu Tünel’de toplanıyor. “Ergenekon Çetesinden Davacıyız” demek için ben oradayım. </p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3769.htm), [web.archive.org (arşiv bağlantısı)](http://web.archive.org/web/20090912050137/http://www.taraf.com.tr:80/makale/3769.htm)
# İçindeki insana sarıl, sana Davos’u anlatır

*Dr. Sivilay Genç 05.02.2009*

<div class="taraf_structure_2col_1zq">
<div class="margen_n">



 <p>Bu hafta da sizden gelen elliden fazla sorunun tamamına yakını Başbakan’ın Davos olayıyla ilgiliydi. Bütün olaylar ya hafta sonu ya da hafta başı oluyor. Haftanın Sivilay Abla gününe gelinceye kadar konu bayatlıyor. Tabii bizim köşemizin amacı sizlerin sorularına cevap vermek olduğu için başka konulara da geçemiyorum. İşte bu haftanın soruları ve cevapları: <b><br/><br/>Soru:</b> Sevgili Sivilay Abla, Başbakan’ın Davos’ta oturum başkanını ve Peres’i fırçalaması ilk başlarda hoşuma gitti ama sonradan serinkanlı bir şekilde yeniden değerlendirince diplomatik bir üslup takınsa daha mı iyi olurdu diye düşünmekten kendimi alamadım. Kaygılarımda haklı mıyım dersiniz? (Elvan Tütüncü – Paris)<b> <br/><br/>Cevap:</b> Sevgili Elvan, Türkiye’de temsili demokrasi var, iyi ki de var. Yani oylarımızla seçtiklerimiz halkın ortalama duygularını ve değerlendirmelerini yansıtmak için oradalar. Başbakanın diplomat gibi davranmasını isteseydik, başbakanı oylarımızla değil bir bilgi ve yetenek sınavı sonucunda seçerdik. Tabii bu sisteme göre tüm bakanlar ve hatta milletvekilleri için de çeşitli müsabakalar tertiplemek gerekecekti. <br/><br/>Halkın oylarıyla değil de, tabiri caizse bileğinin gücüyle iktidara gelmiş bir başbakan da kuvvetle muhtemel bizim canımızı okurdu. (Bakınız: Türkiye’de ve Dünyada askerî darbelerle iktidarı elde etmiş diktatörler) <br/><br/>Başbakan Davos’ta herhangi birimiz gibi davrandı. Keşke her zaman içindeki bu sıradan insanı dinlese ve ona göre davransa. Emin ol bu durumda çok daha az hata yapar.<b> <br/><br/><font size="4">Sen = You / Siz = You</font></b><b> <br/><br/>Soru:</b> Sevgili Sivilay Abla, Başbakanımız Recep Tayyip Erdoğan’ın sebebi her ne olursa olsun bir başka devlet başkanına “sen” diye hitap etmesini doğru bulmuyorum. Vereceğiniz hiç bir cevap beni ikna etmeye yetmeyecektir. (Sekine Özkan – Manisa)<b> <br/><br/>Cevap:</b> Sevgili Sekine, İngilizcede sen ve siz diye iki ayrı zamir yok. Sen için de siz için de ‘you’ kullanılıyor. Yani huysuz bir teyze, mahalle manavına “Sen hep ezikleri, çürükleri koydun torbaya körolasıca” derken de ‘you’ diyor, eski bir Türk filminde Belgin Doruk’a “Sizinle dans edebilir miyim efendim” diyen Zeki Müren de ‘you’ diye hitap ediyor. Sen mi siz mi dediğini ses tonundan, üslubundan ve cümlenin içeriğinden anlıyoruz. <br/><br/>İsrail Cumhurbaşkanı Şimon Peres, bizim Başbakan’a “Hüsnü Mübarek kadar bu işleri bilmiyorsun” derken de ‘you’ dedi. Peres’in üslubundan ‘siz’ demediği de aşikar, ancak simültane çevirmenler ‘siz’ diye çevirdiler. Erdoğan’ın muhatabının üslubu karşısında Peres’e ‘sen’ demesi çok normal. <br/><br/>Bence ikna oldun. <b><br/><br/><font size="4">Davos’un Faturası <br/></font><br/>Soru:</b> Ablacığım! Perşembe günlerini iple çekiyorum, her yazını en az iki kez okuyorum. Çünkü çok güzel yazıyorsun; neyse konuya gireyim: Süleyman Demirel, Başbakanın Davos’taki hareketinin bir faturasının olacağını söylemiş, bu bağlamda bir sorum olacak! Cevaplarsan çok sevinirim. Acaba Davos’taki o olaydan çıkan fatura, Türkiye Cumhuriyeti vatandaşları olarak Süleyman Demirel ve sülale fertlerine ödediğimiz faturadan fazla olur mu? (Zenga Sever – Siirt)<b> <br/><br/>Cevap:</b> Sevgili Zenga evladım. Her şeyin bir bedeli vardır mutlaka. Erdoğan’ın davranışının da bir faturası tabii ki olabilir. Bu fatura felekten bir gece çaldığın, acayip eğlendiğin, eve çakırkeyif döndüğün bir gecenin sonunda meyhaneciye ödediğin fatura gibidir. Bir haftalık yevmiye gitmiştir ama gecenin tadı damağında kalmıştır. <br/><br/>Süleyman Demirel’in bize ödettiği fatura ise batırdığı işlerden dolayı ailenin ortak mallarına haciz getiren hayırsız amcanın borçlarını ödemek gibi azap verici, Osmanlı’dan kalma Duyun-u Umumiye borçları gibi bitmek bilmeyen türdendir.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3886.htm), [web.archive.org (arşiv bağlantısı)](http://web.archive.org/web/20090907175316/http://www.taraf.com.tr:80/makale/3886.htm)
# Başbakan’ın oğlu ve Japon balığı

*Dr. Sivilay Genç 12.02.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, Başbakan’ın oğlu kuyumculuk işi yapan bir firmaya ortak oldu diye yapılan tartışmayı siz de takip etmişsinizdir. Benim bu konuda tereddütlerim var. Bir adamın babası başbakan diye ticaret yapamayacak mı? Aç mı kalsın yani! Vergisini veren dürüst bir işadamı olduktan sonra bir şirkete ortak olmasının, yatırım yapmasının ne sakıncası var? Beni bu konuda aydınlatırsanız çok sevinirim. (Zekai Çapanoğlu – Kayseri)<b> <br/><br/>Cevap:</b> Sevgili Zekai, bir ülkede binlerce sanatçı, binlerce futbolcu, binlerce kasap, binlerce multimilyarder olabilir ancak sadece bir tane başbakan olur. Yani başbakan olmak çok özel bir şeydir. Bir tanecik olduğu için de başbakan olmak hem çok özel hem de çok zordur. Adeta çıplak elle kor haldeki kömürü tutmak gibi. Başbakansın bırakamazsın, bırakmayınca da elin yanar. <br/><br/>Başbakan olmak bir adamın kendisinin ve yakın çevresinin iflahını kesmelidir. Başbakanlık görevi sona erdikten sonra hep birlikte ‘oh ve dünya varmış’ diyebilmelidirler. <br/><br/>Başbakan konumunda birinin oğlu, kızı, gelini, torunu her neyse, ne kadar dürüst, vergisini veren, rekabet koşullarında soyadını kullanmayan melaike gibi bir girişimci de olsa bu durum büyük ekseriyetle insanların midesini bulandırır, gıpta duygularını nefrete dönüştürür. <br/><br/>Tüm bunları söylerken sorumluluğun sadece başbakan olan kişide ve onun aile fertlerinde olmadığını unutmamalıyız. Başbakan ya da onun oğlu sonuçta bir insandır. Duyguları, zaafları, istekleri, kaygıları olan senin benim gibi insanlardır. En kötüsü de etraflarında yüzen Japon balığı metabolizmalı işadamları, girişimcilerdir. <br/><br/>Ne demek istediğimi şöyle açıklayayım: Diyelim ki başbakan diyet yapan bir hastadır ya da Erdoğan için daha uygun olacak bir benzetmeyle oruç tutmaktadır. Bu semiz Japon balıkları ise sürekli karşılarında dondurma yalamakta, iç pilav üstü kızarmış piliç tabaklarını başbakanın ya da oğlunun gözüne gözüne sokmaktadır. İnsan bu; bir boş bulunup kemiksiz löp et olarak çiğnemeye hazır bu lokmalardan birini ağzına atması işten bile değildir. Sonra bir bakarsınız açık denizlerde yüzen bir gemi ya da bir alış veriş merkezinde kuyumcu dükkânı elâlemin diline sakız olmuş. <br/><br/>Sonuç, bir mutlu Japon balığı dostluğu ile kuyumcudan kazanılan üç kuruşun on katı bir imaj erozyonu. <br/><br/>Dipnot: Japon balıklarının doyma hissi yoktur.<b> <br/><br/><br/><font size="4">12. Rahşan Affı</font></b><b><font size="4"> <br/></font><br/>Soru:</b> Mazlumun, dertlinin ablası Sivilay. Bu mektubu size, Metris Cezaevi’nde yatmakta olan kader mahkûmu kocam adına yazıyorum. Rahşan affından beri yeni bir affın gelmesini bekliyoruz ama, ağzına alan yok. Onu bırakın eskiden <i>Alkadraz’dan Kaçış</i> gibi filmler yapılırdı. Yıllardır böyle bir film bile yapılmadı. Siz gazetecisiniz, daha iyi bilirsiniz. Bize bir yol yordam gösterin. Burası Metris buradan çıkış yok mu? Yoksa bir yolu var mı? Cevabınızı dört gözle bekliyoruz. (Rumuz: G-Tunnel)<b> <br/><br/>Cevap:</b> Sevgili kızım. Bu günlerde kulağımıza gelen af söylentisi yok. Tünel kazarak, kirli çamaşır sepetine saklanarak hapisten kaçmak da sadece filmlerde oluyor. Ancak başka bir kaçış mümkün ki şöyle: Önce hasta olunur. ‘Her Türk asker doğar’ vecizesine dayanılarak GATA’ya sevk almaya çalışılır. Buradan alınacak ‘sağlığı tutuklu olmaya elverişli değildir’ kâğıdı ile 12. Ayın 12. Günü saat 12.00’de 12. Mahkeme’ye başvurulur. <br/><br/>Bu terkibi uygulayanlar faydasını gördü, darısı sizin başınıza. Tabii ki gayret bizden takdir yüce mahkemeden. <b><br/><br/><br/><font size="4">Kürtçe ‘Deniz ve Mehtap’</font></b><font size="4"> <br/></font><br/>Sevgililer Gününüz kutlu olsun. Neredeyse Aziz Valentine kadar yaşlıyım ama Sevgililer Günü’nü asla atlamam. (Iyyy! dediğinizi duymadım sanmayın!!) <br/><br/>Neyse, 14 Şubat akşamı ‘Yaşasın Halkların Sevgililiği’ konserini dinlemek üzere saat 19.00’da Beyoğlu Muammer Karaca Tiyatrosu’nda olacağım. Hem bedava, hem de ‘Deniz ve Mehtap’ şarkısını Kürtçe-Türkçe dinleme şansı. Ayrıntılı bilgi için: www.batsinbudunya.org</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/3986.htm), [web.archive.org (arşiv bağlantısı)](http://web.archive.org/web/20090907173651/http://www.taraf.com.tr:80/makale/3986.htm)
# Sabah hangi taraftan vazgeçti?

*Dr. Sivilay Genç 19.02.2009*

<div class="taraf_structure_2col_1zq">
<div class="margen_n">



 <p><b>Soru:</b> Sivilay Ablacığım, biliyorum senin televizyon izlemeye vaktin yoktur. Bizim dertlerimize çözüm üretmekten başını kaldıramıyorsundur ama belki bir yerde rastlamış olabilirsin. <i>Sabah</i> gazetesinin çok güzel bir reklamı var. Bir sürü insan gösteriyor ve “Hangi tarafımızdan vazgeçebiliriz?” diyor. Size soruyorum, <i>Sabah</i> hangi tarafından vazgeçebilir? (Rumuz: Yıldo)<b> <br/><br/>Cevap:</b> Sevgili Yıldo, dediğin gibi televizyon izleyemiyorum, vaktim olursa da National Geographic kanalında çiftleşen vahşi hayvanlar belgesellerini izliyorum. Bahsettiğin reklamı da böyle bir belgeselin arasında izledim sanırım. <br/><br/>Reklamda görünen insanlara bakacak olursak <i>Sabah</i> kimden vazgeçtiğine çoktan karar vermiş: Başörtülüler. Çok bildik başörtüsü-mini etek karşılaştırması yapılan bölümde bile başörtülü diye gösterilen kişi kafasına mendil kadar bir eşarp örtmüş yaşlı bir teyze. Bu eşarpla 30 Ağustos resepsiyonuna bile girebilir, üstüne genelkurmay başkanı ile tango dahi yaparsın. <br/><br/>Bu arada sadece <i>Sabah</i> mı? <i>Yeni Şafak</i> gazetesinin prestij reklamında da Allah için bir başörtülü kadın yok. Öteki ‘yandaş’ basında olmadığı gibi bu ‘yandaş’ basında da başörtülünün adı yok. <b><br/><br/><br/><font size="4">Liberal demokrat aday bunu yaparsa</font></b><b> <br/><br/>Soru:</b> Sevgili Sivilay Ablacığım, belediye seçimleri yaklaşıyor ve kime oy vereceğimi bilmiyorum. Beşiktaş’ta oturuyorum. Liberal Demokrat Parti’nin Beşiktaş adayı bakın ne vaatlerde bulunmuş: <br/><br/>“Halkımızın bilinçlendirilmesi için vücut ve çevre temizliği için tanıtıcı programlar hazırlatılıp, televizyonlarda ve sinemalarda yayınlatılacak. <br/><br/>İhtiyaç sahibi halkımız vücut temizliği için hem eğitilecek hem de maddi olarak desteklenecek.” <br/><br/>Beşiktaş Liberal Demokrat Parti belediye başkan adayı vücut temizliği konusunda bizim bilinçsiz olduğumuzu düşünüyor ve belediye başkanı olursa eğiteceğini ifade ediyor. Geçen gün eğitmek fiilinin iğitmek- iğdiş etmek- köleleştirmek manalarında olduğunu Sevan Nişanyan’dan okuduğum için şimdi çok korkuyorum. Ne yapmalı, Beşiktaş’tan taşınmalı mı? (Rumuz: Ağababa)<b> <br/><br/>Cevap:</b> Kıymetli evladım, bir ülkenin hem liberal hem de demokrat partisinin belediye başkan adayı bunları söylüyorsa cumhuriyetçi, halkçı, milliyetçi partileri; ulusal menfaatler uğruna bizi organ mafyasına bile satsalar yeridir. Bu durumda Beşiktaş’tan taşınmak yetmez, ülkeyi terk etmek lazım. <b><br/><br/><br/><font size="4">Şizofreni ilacı</font></b><b><font size="4"> <br/></font><br/>Soru:</b> Sevgili Sivilay Abla, ülkemizde iyi şeyler de oluyor. GATA’lı doktorlar şizofreni ilacı bulmuşlar. Bu ilacın ülkemize ne gibi katkıları olur? (Pınar Aslansoy)<b> <br/><br/>Cevap:</b> Sevgili Pınar, Şizofreni önemli bir davranış bozukluğu hastalığıdır. Hastalar gerçeklerden uzaklaşarak kendi dünyalarında yaşarlar. Ülkemizin âli menfaatleri açısından keşke öncelikle paranoya hastalığına ilaç bulsalardı demekten kendimi alamıyorum. Öyle olsaydı; atalarımızın tavsiyesine kulak vermelerini; ilaç bulan kelin önce başına sürmesi gerektiğini hatırlatırdık.<b> <br/><br/><br/><font size="4">‘<i>Hürriyet</i> orucumu bozdum’ </font></b><b><br/><br/>Soru:</b> Sevgili Sivilay Abla, <i>Hürriyet</i> almama orucumu bozdum. Son günlerde düzenli olarak <i>Hürriyet</i> gazetesi almaya başladım ama kitap kuponu biriktirmek için, Soner Yalçın kitapları. Acaba bunun demokrasimiz adına bir vebali var mıdır? (Şener Erkan –Van)<b> <br/><br/>Cevap:</b> Sevgili Şener, benim rahmetli büyük dedem Allah’tan korkan, dindar sayılabilecek bir insandı. Ancak emekli parasını faize yatırmıştı ve bu durumdan biraz rahatsızdı. Dedem, matematikte eksi eksiyi götürür prensibine inanırdı. Bu yüzden de faizden aldığı parayla sadece akşam rakısını alırdı. <br/><br/>Gelelim senin durumuna. <i>Hürriyet</i> almak hem de Soner Yalçın kitapları için. Matematikteki prensipler demokratlıkta da geçerliyse endişe edecek bir durum yok gibi gözüküyor.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4090.htm), [web.archive.org (arşiv bağlantısı)](http://web.archive.org/web/20090907175322/http://www.taraf.com.tr:80/makale/4090.htm)
# Taş üstüne taş koyamayan belediye

*Dr. Sivilay Genç 26.02.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, AKP’li bakanlar, vekiller “Belediye seçimlerinde bizi seçmezseniz taş üstüne taş koyamazsınız” diye konuşuyorlar. Bu durum karşısında ben bir seçmen olarak ne yapmalıyım? (Belgin)<b> <br/><br/>Cevap:</b> Sevgili Belgin, bence taş üstüne taş koymayan belediye en makbul belediyedir. Belki bu sayede belediye başkanları bayındırlık ve iskân başkanı olmaktan çıkar, inşa eden, yenileyen değil biraz da koruyan başkan olurlar. Öteki taraftan da dağıtacak rant olmadığı için de kentlerimiz müteahhitlerden kurtulurlar.<strong> <br/><br/><font size="4">Az veren candan, çok veren maldan</font></strong> <br/><br/><strong>Soru:</strong> Merhaba Sivilay Abla, Ülkemizin en en zengin işadamları, işkadınları Türkiye Eğitim Gönüllüleri Vakfı yararına düzenlenen gecede sahne aldı. Kimi şarkı söyledi, kimi dans etti, kimi perküsyon çaldı. O gecede satılan biletlerden elde edilen kârın tamamı, evet yanlış duymadınız tamamı Eğitim Gönüllüleri’ne kaldı. Böyle bir cömertlik, böyle bir özveri, böyle bir engin yüreklilik hangi ülkenin burjuvazisinde vardır söyleyin lütfen? (Selim Memişoğlu –Isparta)<b> <br/><br/>Cevap:</b> Sevgili Selim, bir minik imza atarak orada satılan biletlerin yüz bin katı bir parayı bağışlayabilecek iken, canlı yayında, beyaz adam eli değmiş siyah çocuklarla sarmaş dolaş sanatsal performanslar sergilemek; işadamları ve işkadınlarımız için şapka çıkartılacak bir fedakârlıktır, iyi kalpliliktir. Hele hele, banknot hışırtısına alışmış kulaklarını müzik kulağına dönüştürmek için ne saatler harcamışlardır. Bir saniyesi dahi kıymetli patronların işgücü kaybının parasal değeri kim bilir kaç milyon dolardır. Zaten tilki atalarımız da ne güzel söylemiş: Az veren candan çok veren maldan. Candan vermek varken maldan, mülkten vermek olur mu? <br/><br/>Ben de yıllar önce elim ayağım tutarken, Lioneslerin Çırağan Sarayı’nda düzenledikleri yardım partilerine katılırdım. Yüz dolara sattığımız biletlerin, doksan beşi masraflara giderdi ama kalan beşiyle ihtiyaç sahibi çocukların okullarında çikolata, şeker dağıtırdık. Hatırlıyorum da, bütün hafta boyunca ne zaman kanatlarım çıkacak diye aynanın karşısına geçip sırtımı kontrol ederdim. Bu arada kanadım çıkmadı ama kamburum çıktı. Yaşlılık işte J<b> <br/><br/><font size="4">Akif Beki’den Ahmet Hakan olur mu?</font></b><b> <br/><br/>Soru:</b> Sivilay Abla, başbakanın basın danışmanıyken istifa edip <i>Radikal</i> gazetesi yazarı olan Akif Beki, ufaktan ufaktan başbakanı eleştirmeye, İslamcı köyden getirdiği çeyizini sergilemeye başladı. Ne dersiniz? Yeni bir Ahmet Hakan vakasıyla karşı karşıya mıyız? (Sadık Toloğlu –Aydın)<b> <br/><br/>Cevap:</b> Sevgili Sadık, Ahmet Hakan <i>Kanal 7</i> haberlerini sunuyor, İskele-Sancak programını yapıyordu. Ahmet Hakan kanaldan ayrılınca Akif Beki bu işleri yapmaya başladı. Peki, kimse Akif Beki’ye İslamcıların Ali Kırcası dedi mi? Ya da İskele-Sancak bir daha reytinglerde üst sıraları görebildi mi? Yani kısacası Akif, Ahmet olabildi mi? Hayır. Ancak takipte ısrar ediyor. Halbuki; Ahmet Hakan öteki mahalleden gelen adam hikâyelerini anlattı, bitirdi. Bunun üstüne başbakanlıktan gelen adam hikâyeleri pek kimsenin ilgisini çekmeyecektir. <br/><br/>Diğer taraftan bu konunun başka bir tarafı var. Akif Beki, başbakanlıkta çalışıyorken <i>Radikal</i> muhabirinin akreditasyonunu iptal etmişti. Daha sonra yazar olmak için <i>Radikal</i>’den teklif almış olmasını Stockholm Sendromu deyip geçmek olmaz. Freud kitaplarımı tavan arasından indirip karıştırmam lazım. <b><br/><br/><font size="4">Batı’nın en hızlı spiker çeken televizyonu</font></b> <br/><br/>TRT, DTP’li Ahmet Türk’ün partisinin grup toplantısında Kürtçe konuşmaya başlamasından saniyeler sonra spiker çıkartarak Batı’nın en hızlı spiker çeken televizyonu oldu. TRT’yi yürekten kutluyorum. Öte taraftan, Ahmet Türk’e de “hiç yardımcı olmuyorsunuz Mehmet Ali Bey” diyesim geliyor.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4199.htm), [web.archive.org (arşiv bağlantısı)](http://web.archive.org/web/20090907192416/http://www.taraf.com.tr:80/makale/4199.htm)
# TRT Şeş’e modern Kürt aranıyor

*Dr. Sivilay Genç 05.03.2009*

<div class="taraf_structure_2col_1zq">
<div class="margen_n">



 <p><b>Soru:</b> Sivilay Abla, Fatih Altaylı yeni çıkardığı gazetenin ilk sayısında <i>TRT Şeş</i>’le ilgili bir yazı yazdı. <i>TRT Şeş</i>’i entelektüel bir Kürt arkadaşına izletmiş. Kanalda sürekli Cumhuriyet öncesinde yaşamış Kürt önderlerinden bahsedildiğinden, Cumhuriyet döneminin ürünü, modern, çağdaş Kürtlere hiç yer verilmediğinden yakınıyor. Sizin de kanalı takip ettiğinizi biliyorum. Bu tespite katılıyor musunuz? (Bahri Fertan – Bursa)<b> <br/><br/>Cevap:</b> Sevgili Bahri. Ben Rojinname’nin fanatiğiyim. Ne konuştuklarını anlamasam da sürekli izliyorum. Ancak Fatih Altaylı’nın ne demek istediğini tahlil etmek için <i>TRT Şeş</i> üzerinde uzmanlık yapmaya gerek yok. Cumhuriyet döneminde Kürt olmak mümkün değildi ki hakkında belgesel yapılacak Kürt önderi olsun. Cumhuriyet ürünü ‘Ne mutlu Tirkim diyene’ diyebilen Kürt önderleri en fazla korucu başı bilemedin JİTEM itirafçısı olmuştur. Cumhuriyet tarafından ‘modern’leştirilemeyenler ise soluğu yurtdışında almıştır. Unutmadan, bir de Kürtlerin kendilerini ilkel hissetmeleri için Cumhuriyet’in yol verdiği, ‘İmparator’ yaptığı Kürtler vardır ki; onların da belgeselini yapıp topluma kötü örnek olma katsayılarını arttırmaya lüzum yok.<b> <br/><br/><em><br/><font size="4">Cumhuriyet</font></em><font size="4"> susarsa</font></b><b><font size="4"> <br/></font><br/>Soru:</b> Sevgili Sivilay Abla, Başbakan ‘yandaş gazeteleri almayın’ kampanyası başlattı. <i>Cumhuriyet</i> gazetesi ise “biz susarsak kim konuşacak” yazan boş sayfalarla çıkarak Başbakan’a tepki gösterdi. Siz bu işe ne diyorsunuz? (Çiğdem Kutlu – Ankara)<b> <br/><br/>Cevap:</b> Sevgili Çiğdem. Ben bu işe bir şey diyemiyorum ama acayip gülüyorum. İki genç ve güzel kız aralarında ‘erkeklerin tacizlerinden bıktık’ diye konuşurlarken, benim lafın arasına girip ‘evet şekerim, sokaklarda yürüyemez olduk’ demem neyse <i>Cumhuriyet</i>’in ki de o. Yılın en komik kendi kendine gelin-güvey olma hali. Ya Başbakan seni ne yapsın; ‘şu bu gazeteleri almayın’ derken <i>Hürriyet</i>’i, <i>Vatan</i>’ı, bilemedin <i>Posta</i>’yı kastediyordur. Zaten bu ülkede hayatında bir kez bile sağ bir partiye oy vermiş kimse kessen <i>Cumhuriyet</i> almaz ki. Kadim okuyucularına iman tazeletmek için daha iyi manevralar düşünsünler. Bak mesela ‘Tehlikenin farkında mısınız?’ iyi bir kampanyaydı. Yanılmıyorsam tirajlarında dört-beş binlik kocaman artışlar olmuştu. Ama böyle beyaz boş sayfalarla çıkmakta ısrar ederlerse ak saçlarım üzerine söz veriyorum, her gün <i>Cumhuriyet</i> alabilirim.<b> <br/><br/><em><br/><font size="4">CNN Türk</font></em><font size="4">’te değişim</font></b><b><font size="4"> <br/></font><br/>Soru:</b> <i>CNN Türk</i> televizyonu “baştan sona yenilendik, değişimi izleyin” diye yayın yapıyor. Ben de merak ettim izleyeyim dedim. Değişim diye Metin Uca ile Reha Muhtar’ı gördüm. Acaba Metin Uca ile Reha Muhtar mı değişti. Ya da değişimin anlamı mı değişti? Değişen ben miyim yoksa onlar mı? (Gülay – Kastamonu)<b> <br/><br/>Cevap:</b> Sevgili Gülay. Obama’nın seçilmesinden sonra dünyadaki en popüler kelime ‘değişim’. <i>CNN</i> her ne kadar bir Amerikan markası da olsa <i>CNN Türk</i>’ün Obama kadar bir değişim yapamayacağı da malum. Onların değişimi de bu kadar olur. Televizyonların asırlık Muhtar’ı ile yüzyıllık klişeleri sayıp dökmeyi muhaliflik ve sivrilik zanneden Metin Uca.<b> <br/><br/><em><br/><font size="4">Star</font></em><font size="4"> Ana Haber’in tasarruflu muhabiri</font></b><b> <br/><br/>Soru:</b> Sevgili Sivilay Abla, ben bir yerel televizyonda yöneticiyim. Ekonomik krizden çok etkileniyoruz. Ne gibi tasarruf tedbirleri almamızı önerirsiniz? (Fahri Gezgin)<b> <br/><br/>Cevap:</b> Sevgili Fahri. <i>Star</i> Ana Haber’i gibi tasarruflu muhabir kullanabilirsin. Böyle bir muhabir, düşen THY uçağı için Hollanda’ya hazır gitmişken, Amsterdam Belediyesi’nin kadın satılan Kırmızı Fener sokağını nasıl sanat sokağı haline getirmeye çalıştığının haberini de yapıp geliyor. Hem de belediyeyi bu davranışından ötürü kınayan, yurtta laiklik, cihanda laiklik hassasiyetiyle.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4331.htm), [web.archive.org (arşiv bağlantısı)](http://web.archive.org/web/20090907173701/http://www.taraf.com.tr:80/makale/4331.htm)
# Seçim bayrakları

*Dr. Sivilay Genç 12.03.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, yerel seçimler münasebetiyle partiler her yere bayraklar astılar. Gökyüzü bayraktan görülmeyecek hale geldi. Daha çok bayrak astı diye bir partiye oy verecek kimse tanımıyorum. Bu bayraklara harcanan para fakirlere dağıtılsa daha iyi olmaz mı? (Sevda Güngör – İstanbul)<b> <br/><br/>Cevap:</b> Sevgili Sevda, tek parti olsa, dolayısıyla sadece o partinin gösterdiği bir kişi aday olabilse; o zaman ne gökyüzümüzü kapatan bayraklar asılırdı, ne de evlerimizin önünden iğrenç şarkılar çalan seçim otobüsleri geçerdi. Sessiz sedasız seçimler olur biterdi. Hatta seçime bile gerek kalmazdı. Ne güzeldi Nevzat Tandoğan’ın çeyrek asır Ankara’nın hem valisi hem belediye başkanı hem CHP il başkanı olduğu günler. <br/><br/>Bayrakların parasını fakirlere dağıtma fikrini ise etrafta fazla dillendirmemeni öneririm. Kömür dağıtanlardan beter ederler seni. <b><br/><br/><br/><font size="4">NTV’de dinî program</font></b><b> <br/><br/>Soru:</b> Merhaba Sivilay Abla, <i>NTV</i>’de yayımlanan ‘Haydi Gel Bizimle Ol’ programının ilk yarım saatinde hep din konuşuyorlar. Tabiri mazur görün, Müslümanların alayını kalaylıyorlar. Acaba bu laikliğe aykırı değil mi? (Saliha Demir – Kayseri)<b> <br/><br/>Cevap:</b> Sevgili Saliha, bildiğim kadarıyla RTÜK’ün televizyonlara getirdiği bir kural var. Çevre, anne-çocuk sağlığı, sigaranın zararları gibi konulara haftalık bir kaç saat ayırmak zorunda. Televizyonlar da gece yarısından sonra bu zorunluluğu savuşturan programlar koyuyorlar. Aynı şekilde Diyanet İşleri’nin de televizyonlardan benzer bir talebi olabilir. Haftalık yarım saat dinî konuların işlenmesi şeklinde bir zorunluluk getirilmiş olabilir. Bu durumda, ‘Haydi Gel Bizimle Ol’ <i>NTV</i>’nin Diyanet Saati programı olmuş oluyor. O halde pekala Pınar Kür ve Müjde Ar’a da <i>NTV</i>’nin Asaf Demirbaşları diyebiliriz. <b><br/><br/><br/><font size="4">Clinton’a müstemleke valisi muamelesi</font></b> <br/><br/>Hazır lafı açılmışken itiraf etmeliyim ki; Hillary Clinton’a bizimle ol teklifini kabul ettirmekle büyük sükse yaptılar. Ancak ABD dışişleri bakanına değil de Türkiye’ye atanmış müstemleke valisine şikâyet dilekçesi verir edasıyla hazırladıkları sorular ekran başındakilere saç baş yoldurttu. Neyse ki programın süresi ABD mandası talebinde bulunmalarına yetmedi. <b><br/><br/><br/><font size="4">Sivil Darbe?</font></b><b> <br/><br/>Soru:</b> Sevgili Sivilay Abla, gazeteler ve televizyonlar Türkiye’de bir sivil darbe yaşandığından bahsediyorlar. Ergenekon tutuklamaları, Doğa Grubuna kesilen vergi cezası sivil darbe midir? Her türlü darbeye karşı olan biri olarak bu konuda ne tutum alacağımı bilemiyorum. Yardımınızı rica ederim. (K. Bostancıoğlu – Ankara)<b> <br/><br/>Cevap:</b> Merhaba, diyelim ki bu bir sivil darbe. Gazeteler ‘sivil darbecilere’ veryansın eden manşetler atılabiliyor. Televizyonlarda istedikleri kişileri konuk edip, sabahlara kadar ‘sivil darbecileri’ eleştirebiliyorlar. Karikatür dergilerinde bu ‘darbe’cilerin boy boy karikatürleri yayımlanıyor. Vergi borcuna itiraz için hukuki yollar açık. Mahkemeye düşenin kendini savunmasına izin veriliyor. Avukatları yoluyla kamuoyunu yönlendirme şansı bile var. Mahkeme kararını temyiz etme, hatta Avrupa İnsan Hakları Mahkemesi’ne götürme hakkı var. Sen bir düz vatandaş olarak “bunlar darbeci mi” diye sorabiliyorsun. Peki; 27 Mayıs’ta, 12 Mart’ta, 12 Eylül’de, hatta 28 Şubat’ta bu saydıklarımızın hangisi mümkün olabilmişti? Cevap veriyorum: Hiçbiri. Darbenin bile sivil hali böyle ise sivil bir anayasamız olduğunda ne kadar yaşanılır, iyi bir memleket olacağız demek ki.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4449.htm), [web.archive.org (arşiv bağlantısı)](http://web.archive.org/web/20090907173706/http://www.taraf.com.tr:80/makale/4449.htm)
# Darbenin günlüğü niye tutulur?

*Dr. Sivilay Genç 19.03.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla. <i>Nokta</i> dergisinde yayımlanan Özden Örnek günlüklerini okumuştuk. Şimdi de <i>Cumhuriyet</i> gazetesi yazarı Mustafa Balbay’ın darbe günlüklerinden gazeteniz sayesinde haberdar olduk. Gerçekten inanmakta güçlük çekiyorum. Bir insan neden bunun günlüğünü tutar. Ruh ve Sivil Hastalıkları doktoru olarak bu davranışı nasıl açıklarsınız? (İsmail Hakkı Karabaş – Hatay)<b> <br/><br/>Cevap:</b> Sevgili İsmail Hakkı, darbecilerin “Darbe yap, denize at. Balık bilmezse Halik bilir” demelerini bekleyemeyiz. Darbe planlarını bu kadar detaylı olarak günü gününe yazmaları ya da emekli paşaların geçmiş darbelerle ilgili tüm sırları uluorta açığa vurmaları basit bir insani zafiyete dayanır. Kendinle övünmek. <br/><br/>Diğer taraftan darbeciler, darbe yaparak büyük bir iş yaptıklarına inanır, hatta Fukuyama’nın ünlü ifadesindeki gibi ‘tarihin sonu’ olarak görürler. Onlara göre darbe ile yeni bir tarih yazılmaya başlayacaktır. Tuttukları günlüklerin de tarih öncesi döneme ışık tutup, yeni tarih yazımına yardımcı kaynaklık edeceğine inanmaktadırlar. <br/><br/>Özellikle paşalara darbe koçluğu, motivatörlük yapan bir gazetecinin işin serencamını bu kadar detaylı yazmasının arkasında başka bir sebep daha var. Bugüne kadar irili ufaklı beş darbe, muhtıra yaşamış biri olarak çok iyi biliyorum ki; darbe dönemlerinde her şey toz duman olur. Kimsenin gözü kimseyi görmez. Hele bir sivilin, müttefik bile olsa, bir çavuş kadar kıymeti kalmaz. Zaten günlüklerde de, yerel yönetimlerin dahi Siyasal Bilgiler Fakültesi’nde master yapmış teğmenler arasında bölüştürüleceği yazıyor. Bir sivilin darbe öncesi gösterdiği üstün gayreti günlüğü yardımıyla kayda geçirmesi, darbe sonrası maddi manevi ganimet paylaşımında delil olarak işine yarayabilir bir ihtimal.<b> <br/><br/><br/><font size="4">Seçimden seçime gelen başkan</font></b><b> <br/><br/>Soru:</b> Merhaba Sivilay Abla. Yerel seçimler geldi, çattı. Her gün evimize, mahallemize bir başka aday geliyor ve oyumuzu istiyor. Bizi seçimden seçime hatırlayan politikacı istemiyoruz. Bize her zaman gelecek bir başkanı nereden bulacağız? (Kadir Tolunay – Ümraniye)<b> <br/><br/>Cevap:</b> Sevgili Kadir, misafirperverliğine saygı duyuyorum. Ancak milletvekilleri, belediye başkanları her gün mahallelerde dolaşsalar, evlerimizin kapılarını çalsalar iş yapacak zamanları kalmaz. Basit bir matematik hesabı yapacak olursak, orta büyüklükte bir şehrin belediye başkanı bütün işini gücünü bırakıp seçmenlerin tek tek elini sıkıp sadece “merhaba, nasılsınız?” dese üç-dört yılı bu şekilde geçer. Bu durumda bugün senin kapını çalsa sıra sana bir dahaki seçim döneminde geliyor. İllaki görmek istiyorsan seçimden sonra iade-i ziyarete gidebilirsin.<b> <br/><br/><br/><font size="4">Kriz holdingleri teğet geçti</font></b><b><font size="4"> <br/></font><br/>Soru:</b> Sivilay Abla, ekonomik kriz tüm dünyayı vurdu. Her gün dünya çapında büyük firmaların kapandığını, satıldığını okuyoruz. Türkiye’de ise ne kapanan ne de satılan holding var. Amerikalı dev bankalardan, Sivaslı bir köylüye kadar herkesi vuran kriz, bizim büyük zenginlerimizi nasıl teğet geçti? (Engin Suna)<b> <br/><br/>Cevap:</b> Sevgili Engin, bizim büyüklerimiz devlet serasının nadide çiçekleridir. Onları dolu tutmaz, rüzgâr almaz, güneş kavurmaz. Hep 24 derece, hep uygun nem.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4559.htm), [web.archive.org (arşiv bağlantısı)](http://web.archive.org/web/20090907105830/http://www.taraf.com.tr:80/makale/4559.htm)
# Kararsız seçmenlere gıcık oluyorum

*Dr. Sivilay Genç 26.03.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, ben kararsız seçmenlere gıcık oluyorum. Anketlerde sürekli önde çıkıyorlar. Kimdir bu kararsız seçmenler? Niye kararsızdırlar? Karasız olmak matah bir şey midir? Ne zaman karar verecekler? (Ragıp Boylu – Bilecik)<b> <br/><br/>Cevap:</b> Sevgili Ragıp, umut fakirin ekmeğidir, kararsız seçmenler de partilerin. Karasız seçmenler aslında hangi partiye oy vereceklerine karar vermiş kişilerdir. Ancak seçim heyecanı son dakikaya kadar sürsün, hiç bir aday seçimden kopmasın diye böyle mavi boncuk dağıtırlar, uzaktan uzağa göz kırparlar. Böylece kararsız seçmenler, çantada keklik seçmenlere göre daha itibar görür. Dünya onların etrafında dönmeye başlar. Herkes onlardan bahseder. Bir yerde görüldükleri haber alınırsa tüm partiler motorize güçlerini oraya yönlendirirler. Bakma sen, aslında kararsız seçmenler iyi insanlardır. Onlara gıcık olma, onları sev. <b><br/><br/><br/><font size="4">Oy kullanmayanları CHP’li zannetme sendromu</font></b><b><font size="4"> <br/></font><br/>Soru:</b> Merhaba Sivilay Abla, İclal Aydın’dan Yaşar’a, Yavuz Bingöl’den Özden Örnek’in oğlu Tolga Örnek’e kadar bir grup ünlü, CHP İstanbul Adayı Kılıçdaroğlu’na destek olmak için “Oy ver” diye bir kampanya başlatmışlar. Oy vermeyenler oy verince CHP kazanacakmış gibi bir inançları var. Ben de oy vermedim ama CHP’li değilim. Niye böyle bir intibaları olduğunu anlamadım. Siz ne dersiniz? (Ceyda Gürman – Etiler) <b><br/><br/>Cevap:</b> Fenerbahçelilerin inancına göre her bebek Fenerli doğar, ancak sonradan baba, abi, dayı, teyze etkisiyle diğer takımlara geçer. İşte CHP’lilerde de benzer bir inanış vardır. Türkiye’de doğan herkes, hele de zengin semtlerden birinde dünyaya gelmişse, doğuştan CHP’lidir. Geçici olarak başka partilere kaymış olabilir. Oy vermeyenleri CHP’li sanmanın temelinde bu mit yatmaktadır. <br/><br/>Halbuki; oy vermeyenler, oy vermeyerek, çoğunluğun dediği benim için ‘OK’ demektedir. Bu arkadaşlar sanatçı olmuş ama veciz sözlerimizi hiç duymamışlar. Biz hatırlatalım. Sükût ikrardandır. <b><br/><br/><br/><font size="4">Silivri paşalarına ‘çak’ yaptıracak seçim p.ştlukları</font></b><b> <br/><br/>Soru:</b> Sevgili Sivilay Abla, Ben Saadet Partisi seçmeniyim. Geçen seçimde de Saadet’e verdim bu seçimlerde de vereceğim. Kendimi tanıttıktan sonra soruma geleyim. <i>Kanal B</i> Televizyonu’nda canlı yayın öncesi sunucu ile CHP adayı Kılıçdaroğlu arasında geçen konuşma bana kendimi çok kötü hissettirdi. Kanalın sahibi Mehmet Haberal, AKP oylarını düşürecek her türlü puştluğu yapın direktifi vermiş. Sunucu da bunun üzerine Saadet Partili adayları sırayla programına çıkarmış. Bu ne demek oluyor şimdi. Ben Saadet’e oy verince ne yapmış oluyorum? (Ahmet Gence – Üsküdar)<b> <br/><br/>Cevap:</b> Sevgili Ahmet, aynı direktifi birisi Uğur Dündar’a da vermiş olacak ki; Saadet Partisi İstanbul adayının açıklandığı toplantıyı, “merakla beklenen SP adayı belli oluyor sayın seyirciler” anonsuyla, <i>Star</i> Ana Haber’de yayını keserek canlı verdi. Ama bu işin suçu ne Saadet Partililerde, ne de kendi ifadeleriyle, puştluk yapan televizyoncularda. Suçlu CHP. CHP, taraftarlarının partilerini tatmin etmiyor. Bu durumda da CHP sevgisinin boşalttığı yerleri AKP düşmanlığıyla dolduruyorlar. Ortaya da; insanların partilerinin alacağı oylarla değil hoşlanmadığı partinin kaybedeceği oylarla ilgilendiği bir seçim ortamı çıkıyor. <br/><br/>Sen bir Saadet seçmeni olarak, her medeni insan gibi, seni ikna eden partiye oyunu vermek istiyorsun ama senin partine vereceğin her oy, günahın kadar sevmediğin Silivri paşalarına ‘çak’ yaptıracak, göbek attıracak. Bunca yıllık Sivil Hastalıkları uzmanıyım. Bu kadar ağır bir vakayla karşılaştığımı hatırlamıyorum.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4681.htm), [web.archive.org (arşiv bağlantısı)](http://web.archive.org/web/20090907164240/http://www.taraf.com.tr:80/makale/4681.htm)
# Versace marka Milli Görüş gömleği

*Dr. Sivilay Genç 02.04.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, seçim propagandalarında Saadet Partisi adayları Ak Partilileri jipe binmekle, burjuva olmakla suçluyorlardı. Bu söylem etkili oldu ki Ak Parti’den bir miktar oy Saadet’e kaydı. Acaba jiplerden inip yerli otomobillere binerlerse oylarını geri alabilirler mi? (Oktay – Sakarya)<b> <br/><br/>Cevap:</b> Sevgili Oktay, Müslümanlar Versace’yi Necmettin Erbakan’dan, Vakko eşarbı, Fransız gipürü yüz bin dolarlık duvakları kızları Zeynep ve Elif Erbakan’dan, arkasında S ve X harfleri dolu jiplere binmeyi de oğlu Fatih Erbakan’dan öğrendi. Hacca VIP turlarla gidip Kâbe manzaralı süitlerde kalmayı, yaz tatili için beş yıldızlı, mümkünse yedi yıldızlı otellerin komple katını kapatmayı, yatlarla açık sulara açılmayı da. <br/><br/>Ak Partililer hâlâ bunları yapıyorlarsa demek ki Milli Görüş gömleğini tam olarak çıkarmamışlar. Fırsat bu fırsat anadan üryan soyunup hamamda kırklanma fırsatı. O zaman giden oylar da geri gelir yenileri de.<b> <br/><br/><br/><font size="4">Belediye nasıl soydurulmaz?</font></b><b> <br/><br/>Soru:</b> Sevgili Sivilay Abla, orta büyüklükte bir ilçenin belediye başkanı seçildim. Gerçekten dürüst, namuslu bir başkan olmak, arkamdan herkesin güzel konuşmasını istiyorum. Ama biliyorum ki başkan denilen meret şişede durduğu gibi durmuyor. Acaba bünyemi korumak, belediyemi soydurmamak için ne gibi tedbirler almalıyım? Saygılarımı sunarım. (Rumuz: En endişeli başkan bizim başkan)<b> <br/><br/>Cevap:</b> Sevgili Başkan, belediyeyi soymaya karar verdiler mi bunu durdurmak çok zordur. Ama doğru yere geldin. Sana ve soyulmaya karşı direnç göstermeye hevesli tüm başkanlara altın ipuçları. <br/><br/>Belediyeyi soymayı düşünenler şahıs şirketiyse pazartesi oy verirler. Hatta bugünlerde sandıklar çabuk sayıldığı için gece yarısına doğru. Eğer kalabalık bir aile şirketiyse amca çocukları daha önceden partilere dağılmıştır. Yani pazartesini beklemeden sonucu garantiye almışlardır. <br/><br/>İlk sortiler kutlama ziyaretleriyle başlar. Şüpheli, çok pahalı bir parfümü üzerine boca etmiştir. Siz ya da sekreteriniz (ki sekreterler en kritik pozisyondaki kişilerdir) “a burası ne güzel koktu” demeye görün. “Efendim gelecek sefere parfümümden size de bir tane hediye getireyim, Free Shop’tan 3-5 tane almıştım dostlara hediye etmek için” cevabını alırsınız. İşte elinizi vermiş ve kolunuzu kaptırmış durumdasınız. Adam hem ikinci ziyareti garantiye almış hem de size beleş denilen zehirli zakkum reçelini tattırmış olur. Parfüm yerine kravat, teknolojik bir çakmak da olabilir. <br/><br/>İkinci olarak sizi en zayıf noktanızdan vurmayı denerler: Çocuklarınız. Masanızın üzerinde mutlu bir aile tablosu fotoğrafı var diyelim. “Maşallah oğlan kaç yaşında?” diye başlar söz, sonra “Fenerli mi,” diye ikinci soru gelir. Siz “yok Beşiktaşlı” demekle bile golü yemişsinizdir. “Ya öyle mi, benim oğlanda. Gelecek sefere küçük kardeşime bir sürprizim var” diyerek zafer turu atar. İki gün sonra tüm Beşiktaşlı futbolculardan imzalı bir top ya da Beşitaş-Fenerbahçe maçına özel locadan bilet ile kapınıza dayanmıştır. <br/><br/>Ya aklıma başka neler neler geliyor ama eşeğin aklına daha fazla karpuz kabuğu getirmemek için yazmıyorum. Tüm dürüst, ahlaklı belediye başkanlarının Allah yardımcısı olsun. <b><br/><br/><br/><font size="4">Ankara’ya dönüşünü</font></b><b> <br/><br/>Soru:</b> Sevgili Sivilay Abla. Daha önceki yazılarınızda Ankara Batıkent’te kooperatif başkanına benzettiğiniz Kılıçdaroğlu yüksek bir oy aldı ama kazanamadı. Şimdi Ankara’ya geri dönüyor. Merak ediyorum Kemal Kılıçdaroğlu İstanbul’un en çok nesini sevmiştir?<b> <br/><br/>Cevap:</b> Şıkları da ben vereyim: <b>a)</b> Simidini, <b>b)</b> Boğaz’ını, <b>c)</b> Vapurunu, <b>d)</b> Ankara’ya dönüşünü. <br/><br/>Cevap veriyorum: <b>d</b> şıkkı. Bir İstanbullu için Ankara ne ise bir Ankaralı için İstanbul odur. KÂBUS.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4803.htm), [web.archive.org (arşiv bağlantısı)](http://web.archive.org/web/20090907164245/http://www.taraf.com.tr:80/makale/4803.htm)
# Anayasa Mahkemesi iptal ettiğine göre

*Dr. Sivilay Genç 09.04.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, <br/>Anayasa Mahkemesi Ombudsmanlık yasasını iptal etmiş diyorlar. Ombudsman Norveçli bir futbolcu mudur? Nedir bu ombudsmanlık? Ne işe yarar? Bu konuda beni aydınlatabilirseniz çok sevinirim. (Bedriye Yetkin – Kocaeli)<b> <br/><br/>Cevap:</b> Sevgili Bedriye, <br/>Ombudsmanlık ne işe yarar bilmiyorum ama, Anayasa Mahkemesi’nin ne işe yaradığını çok iyi biliyorum. Anayasa Mahkemesi yasayı iptal ettiğine göre demek ki; ombudsmanlık memleketin, vatandaşın, demokrasinin yararına bir şeydir. Artık ben saatimi Anayasa Mahkemesi’ne göre kuruyorum. Mahkemenin saati üçü gösteriyorsa saatin dokuz, bilemedin sekiz buçuk olduğunu anlıyorum.<b> <br/><br/><br/><font size="4">NATO’dan taviz koparmak</font></b><b><font size="4"> <br/></font><br/>Soru:</b> Sivilay Abla, <br/>Bazı gazeteler ve televizyonlar, NATO genel sekreteri seçiminde Türkiye’nin tavizkâr davrandığını, hatta teslim olduğunu düşünüyor. Rasmussen karikatür krizi için özür de dilemedi. Roj TV konusuna da “bakarız” dedi. Bu konuda fikrimin oluşması için sizin görüşünüzü öğrenmek istiyorum. Saygılarımla. (Tuğrul Koçak – İstanbul)<b> <br/><br/>Cevap:</b> Sevgili Tuğrul, <br/>Çıldırtmasınlar insanı. Kurulduğu günden bu yana bilmem kaçıncı NATO genel sekreteri seçimi yapıldı. Kaçımız bu seçimin üyelerin oy birliğiyle yapıldığını biliyordu doğrusu merak ediyorum. Ben şahsen bizim genelkurmay başkanlarının seçimi gibi otomatiğe bağlanmış bir sistem olduğunu sanıyordum. Son seçim sayesinde Türkiye’nin bir oyunun hatta veto hakkının olduğunu öğrenmiş olduk. Daha önce Kenan Evren, Yunanistan’ın NATO’ya geri alınmasını veto etmemek şartıyla yapacağı darbe için izin koparmıştı. Bize pek yararı olmayan bu tavizi saymazsak NATO ile bir pazarlık yapıldığına ilk kez şahit oluyorum. Yani yapılan bir birim değerinde bile olsa sıfırdan büyük olduğu kesin.<b> <br/><br/><br/><font size="4">CHP’de 360 derecelik dönüşüm</font></b><b> <br/><br/>Soru:</b> Sevgili Sivilay Abla, <br/>Yerel seçimlerde özgüveni yerine gelen Deniz Baykal, hiçbir şeyin eskisi gibi olmayacağını, CHP’nin dönüşeceğini söyledi. Siz ümitli misiniz? CHP dönüşebilir mi? (Serdar Bayraktar)<b> <br/><br/>Cevap:</b> Sevgili Serdar, <br/>Deniz Baykal, Barack Obama ile görüşmesinde, Obama’ya <i>Nutuk</i> yerine Ahmet Hamdi Tanpınar’ın <i>Huzur</i>, <i>Şu Çılgın Türkler</i> yerine Sait Faik Abasıyanık’ın <i>Haritada Bir Nokta</i> kitaplarını hediye etmesi ciddi bir dönüşüm olduğunu gösterdi. Ancak tam ümitlerimizin yeşerdiği bir sırada Obama’ya Ergenekon davasını şikâyet etmesi dönüşümün 360 derecelik bir dönüşüm olacağını işaret ediyor.<b> <br/><br/><br/><font size="4">Köksal Toptan ve Exorcist</font></b><b> <br/><br/>Soru:</b> Sevgili Sivilay Abla, <br/>Biz Genç Siviller olarak Türkiye’nin tek çıkış yolunu Sivil Anayasa yapmak olduğunu görüyoruz. Bu nedenle etkinlikler düzenliyoruz. Son olarak TBMM’de bir forum yapmak için başvurduk. Meclis Başkanı Köksal Toptan önce kabul etti sonra ise “gündemimizde Sivil Anayasa yok” diyerek başvurumuzu geri çevirdi. Her türlü eylemi güle oynaya, elini kolunu sallaya sallaya yapabilirken, Sivil Anayasa deyince neden bin bir türlü zorluklarla karşılaşıyoruz? Saygılarımı sunar, Güney Afrika’nın Sivil Anayasa yapma tecrübesini konuşacağımız foruma sizi de bekleriz. 9 nisanda (BUGÜN) saat 13.30’da, Meclis’in karşısında Hotel Midas’ta, Tunus Caddesi’nde. (Turgay)<b> <br/><br/>Cevap:</b> Sevgili Turgay, <br/>Statüko değişime direnir. Statüko, somut bir insan, bir kurum değildir, <i>Exorcist</i> filmindeki gibi bir ruhtur. Uyumlu bedenlere girer. Böylece bir gün Meclis Başkanı olarak karşımıza çıkar, bir gün düz bir sekreter olarak. Bir gün Anayasa Mahkemesi’dir bir gün İstanbul Baro’su. Statüko direnmeseydi zaten Genç Siviller gibi oluşumlara gerek kalmazdı. Aranızda bu derece de bir bağ var. Mücadeleye devam. Okuyucularıma kaçırmamalarını öneririm.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/4940.htm), [web.archive.org (arşiv bağlantısı)](http://web.archive.org/web/20090907105835/http://www.taraf.com.tr:80/makale/4940.htm)
# Darbe istemek suç mu?

*Dr. Sivilay Genç 16.04.2009*

<div class="taraf_structure_2col_1zq">
<div class="margen_n">



 <p><b>Soru:</b> Sivilay Abla, <br/>“Darbe istiyorum” demek neden suç olsun. Bu düşünce özgürlüğü değil mi? Sadece düşüncesini açıklıyor. Ergenekon davasında içeriye atılan paşalar, öğretim üyeleri, gazeteciler sırf darbe istiyorum dedikleri için içeri atılmışlar. Ergenekon-septik olmaktan kendimi alamıyorum. Bana yardımcı olursanız çok sevinirim. Saygılar. İsmail Zengin – Ankara<b> <br/><br/>Cevap:</b> Sevgili İsmail, <br/>Karın akşam alaca karanlıkta, tenha bir yolda bir adamla karşı karşıya geldi diyelim. Adam üç kez tecavüzden, bir kez elle sarkıntılıktan, bir kere de internet yoluyla cinsel tacizden sabıkalı. Elinde karının eve giriş çıkış saatlerini, alış veriş yaptığı dükkânların listesini, işe giderken yürüdüğü yolların haritalarını tutuyor. Çantasından da karının uzaktan çekilmiş fotoğrafları sarkıyor. Adam kemerini çözmüş. Suç aleti ise pantolonunun üzerinden seçilecek şekilde belirginleşmiş. Şimdi bu adam karına “ben sana tecavüz etmek istiyorum” dese kadıncağız avazı çıktığı kadar bağırmaz mı? “İmdat!!!” diye polisi, zabıtayı, konu komşuyu oraya toplamaya çalışmaz mı? Ne demesini bekliyorsun. Şahika’nın spiker ağızlı arı Türkçesiyle “Tecavüz etme düşüncenize katılmıyorum. Ancak düşüncenizi özgürce dile getirmeniz için canımı vermeye hazırım” demesini mi? Olay yerine ulaşan polisin, karşılaştığı manzara karşısında “Hanımefendi henüz tecavüz gerçekleşmemiş. Bu bey üzerinize atladığında tekrar haber verin. O zaman müdahale ederiz” demesi mi çağdaş bir tavır? Tek ümidimiz tecavüzcünün bu olan biteni seyredip gülmekten ölmesi ya da şaşkınlıktan küçük dilini yutması mı olsun? <b><br/><br/><br/><font size="4">Başbuğ, birden ona kadar sayabiliyor sevinci</font></b><b> <br/><br/>Soru:</b> Sevgili Sivilay Abla, <br/>Genelkurmay Başkanı’mız İlker Başbuğ Harp Akademisi’nde yaptığı konuşmaya 300 gazeteciyi davet etmiş. Onlar da firesiz bir şekilde bu davete icabet etmişler. Fikret Bila ve Murat Yetkin hariç herkes ayakta alkışlamış. Siz akredite değilsiniz ama kulağınız deliktir. Niye ayağa kalkmamışlar acaba? Serpil Bayram<b> <br/><br/>Cevap:</b> Sevgili Serpil, <br/>Eskiden tayyareye sadece nezih insanlar binebilirdi. Uçak biletleri ucuzladı, şimdi otobüslerden beter, herkes uçakta. Genelkurmay’ın akreditasyonunu almanın da bir havası vardı. Şimdi öyle mi? Bir kaç gazete hariç herkes akredite. Murat ile Fikret’in bu duruma bozulmuş olma ihtimali var. Tabii biz buralarda eskiyiz demek için de tazelere karışmamak adına ayağa kalkmamış, oturdukları yerden alkışlamış olabilirler. <br/><br/>Aslında ilk defa akredite olmadığıma bu kadar memnunum. Düşünsene bu daveti aldıktan sonra gitsen bir türlü, gitmesen bir türlü. Gitmesen tavır koydu, uzatılan eli geri çevirdi diyecekler. Gitsen, soru soramayacağın bir toplantıya sırf kelle hesabına katkıda bulunmak için gitmiş olacaksın. Biz az sayıda akredite olmayan gazeteciler olarak, 28 kanalda birden canlı yayınlanan konuşmayı ev konforunda izleme talihine sahiptik. <br/><br/>Oraya gitseydim, en çok da içerdeki meslektaşlarımın konferans sonrası dışarıda bekleyen televizyonculara yaptıkları yorumları kaçırdığıma üzülürdüm. Başbuğ’un “demokrasi fena bir şey değildir” manasına gelecek basic tespitlerini aktarırlarken yüzlerinden “bizim oğlan birden ona kadar sayabiliyor amcası” diyen bir babanın sevinci okunuyordu. <br/><br/>Türkiye ailesi sayıları geri geri sayabilen, dörder sekizer atlayarak toplayabilen, ondalık sayılara bile takla attıran fertlerle dolu olsa da, Başbuğ’un bu ‘açılımı’, Türkiye’nin özel koşulları gereği sanırım sevinmemiz gereken bir durum.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5056.htm), [web.archive.org (arşiv bağlantısı)](http://web.archive.org/web/20090907105444/http://www.taraf.com.tr:80/makale/5056.htm)
# Kurtarıcı darbeciler

*Dr. Sivilay Genç 23.04.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla. Böbrek hastalarını kurtaran Mehmet Haberal, cüzam hastalarını kurtaran Türkan Saylan nasıl darbeci olur? Hayat kurtaran insanların böyle işlerin peşinde koştuğu nasıl söylenir? İnanasım gelmiyor. (Emel Yurteri – Bostancı)<b> <br/><br/>Cevap:</b> Sevgili Emel. Kurtarmak bağımlılık yapıcıdır. Bir kere kurtarıcı olan bu duygunun müptelası olur. Doktorlarda sıklıkla görülür. Bir adamı azrailin elinden kurtaran daha neler yapamaz ki. Bir kişinin hayatını kurtarmak artık kesmemeye başlar, tüm ülkeyi hatta tüm dünyayı kurtarmanın yolları aranır. Darbeler de zaten birer kurtarma operasyonudurlar. Darbecilerin Türk filmlerinin vazgeçilmez karakteri, kötülüğü kendinden menkul Erol Taş olduğunu zannetmeyelim. Pek çok insana iyilikleri dokunmuş, kedi besleyen, çiçek büyüten bu adamlar ve kadınlar ‘Ülkemiz bir felakete sürükleniyor’ diye ağlaşırlar. Kafa kafaya verirler, kederlenirler, kederlendikçe birbirlerini şişirirler. Bunun üzerine bir de kurtarılmaya bekleyenlerin feryadı haline gelen ‘Bir daha gel gel Samsun’dan, sarı saçlım mavi gözlüm, nerdeee, nerdeee, nerdesin offff!!!’ şarkısını dinlediklerinde artık gözleri hiçbir şey görmez olur. Yakaladıklarını kurtarırlar, yakaladıklarını kurtarırlar. <br/><br/>Aman siz siz olun, hiçbir kurtarıcıya yakalanmayın. <br/><br/><b>***<br/><br/><font size="4">Zarif darbeciler</font></b><b><font size="4"> <br/></font><br/>Soru:</b> Merhaba Sivilay Abla, Türkan Saylan “ne darbe, ne şeriat” dedi. Yani anladığımız kadarıyla ne darbe olsun, ne de şeriat gelsin istiyor. Böyle diyen birine darbeci muamelesi yapılması haksızlık mıdır? (Derya Katipoğlu)<b> <br/><br/>Cevap:</b> Sevgili Derya, Türkan Saylan’ın önce şeriat tehlikesi diye ortalığı ayağa kaldırıp sonra da “ne darbe ne şeriat” demesi bana rahmetli yengemle amcamı hatırlatıyor. Yengem hiç durmadan konudan komşudan şikayet eder, “sen nasıl erkeksin” diye damarına basar, amcamı doldururdu. Amcam da sessiz sessiz dinler sonra bir anda patlar, kontrolden çıkar, av tüfeğini alıp komşunun kapısına dayanırdı. Sonra yengem de onu durdurmak için kendini paralardı. <br/><br/>Ne darbe, ne şeriat demek kesinlikle darbe karşıtlığı değildir. Şeriat tehlikesi olmasın, o zaman darbeye de gerek kalmaz, demektir. Bu düşünceye göre; şeriat tehlikesi varsa darbe kaçınılmazdır. Bu durumda suçlu darbeciler değil, şeriat isteyenlerdir. <br/><br/>Zaten darbeciler de ekseriyetle eğlence olsun diye darbe yapmazlar. Sonuçta darbelerden kârlı çıkan üç beş general ve birkaç fırsatçı girişimcidir. Geri kalan herkes büyük zarar görür. Darbesever bir gencin <i>NTV</i>’de söylediği gibi darbe olunca her şey ‘reset’lenir. Darbe, Fatih Üniversitesi’ni bitirdiği gibi Başkent Üniversitesi’ni de bitirir. Akyazılı Derneği’ni dümdüz ettiği gibi Çağdaş Yaşamı Destekleme Derneği’ni de dümdüz eder. Bu hep böyle olmuştur. <br/><br/>Ben şahsen 80 yıldır hiç bitmeyen bu ‘eyvah şeriat geliyor’ masalına inanmıyorum. “Bu kış komünizm gelebilir” deyip darbe yapanları da biliyoruz. Ancak diyelim ki Türkan Saylan haklı ve bir şeriat tehlikesi var. O zaman bile söylenmesi gereken şey Genç Siviller’in literatürümüze kattığı “ne darbe ne darbe”dir. Tehlike olarak gördükleri her oluşumun, hareketin karşısına kendi oluşumlarını, eylemlerini koyabilmiş insanların hâlâ askerden medet ummaları en başta kendilerine saygısızlıktır. Ancak Türkan Saylan, birkaç gün sonra ikinci yıldönümünü idrak edeceğimiz, dikkatli okunduğunda 12 Mart muhtırasından bile daha beter bir içeriği olan 27 Nisan E-Muhtırası’nı savunmuş, bu balans ayarlarına ne kadar ihtiyaç olduğunu söylemiştir. Tabii bunu tüm zarafetiyle dile getirmiştir. <br/><br/>Son günlerin popüler siyasi ikonunu cümle içinde kullanarak bitirelim. Hitler de çok zarifti.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5175.htm), [web.archive.org (arşiv bağlantısı)](http://web.archive.org/web/20090911180143/http://www.taraf.com.tr:80/makale/5175.htm)
# Başbuğ’a çoktan seçmeli sorular

*Dr. Sivilay Genç 30.04.2009*

<div class="taraf_structure_2col_1zq">
<div class="margen_n">



 <p>Akredite olamayan bir gazetede yazdığım için Başbuğ’un basın toplantısına davet edilmedim. Halbuki okurlarımın pek çok merak ettiği konu vardı. Ben de kendi kendime gelin güvey oluyor, sorularımı buradan, kolaylık olsun diye de çoktan seçmeli cevap seçenekleriyle birlikte sunuyorum. İstediğiniz sorudan başlayabilirsiniz.<b> <br/><br/>SORULAR</b> <br/><br/>1. ve 2. soruyu aşağıdaki paragrafa göre cevaplayınız. <br/><br/>Ben vatani görevimizi yapan bir askerim. Geçen gün silahlık nöbeti tutan bir arkadaşımız sayımda hücum yeleği eksik çıktığı için mahkemeye verilip hapis cezası almıştı. Yine başka bir arkadaşımız kule nöbetinde tüfeğini düşürmüş, şarjör çıkınca bir mermi kaybetmiş. O da mahkemeye verilip hapis cezası almıştı. Bir mermi ve bir yelek için bu kadar sıkı çalışan askerî hukuk sistemi yeraltından çıkan cephanelikler için neden bu kadar gevşek davranıyor?<b> <br/><br/>Soru 1:</b> Yukarda dile getirilen askerlik muhabbetinden aşağıdaki sonuçlardan hangisine ulaşılamaz?<b> <br/><br/>a)</b> Yelekler, el bombalarından ve LAW silahlarından daha değerlidir.<b> <br/><br/>b)</b> Askerî mahkemeler daha çok er ve erbaşların disiplinsizlikleri ile meşguldür.<b> <br/><br/>c)</b> Vatan toprağı kutsaldır, içinden çıkan cephaneler de kaderine terk edilemeyeceğinin mucizevi bir göstergesidir.<b> <br/><br/>d)</b> Ağaç yaş iken, asker er iken eğilir.<b> <br/><br/>Soru 2:</b> Toprak altından çıkan cephaneliklerin TSK ile ilgili olmadığı söyleniyor. O halde bu cephaneliklerin toprak altında olmasının en mantıklı açıklaması aşağıdakilerden hangisidir?<b> <br/><br/>a)</b> Bu silahlar tarihî eserdir. Topraklarımızda binlerce yıl önce yaşamış ileri medeniyetlerden (uzaylılar da olabilir) kalmıştırlar. Bu nedenle kazılar polis tarafından değil arkeologlar tarafından yapılmalıdır.<b> <br/><br/>b)</b> Gömüler yeni zirai kalkınma planı çerçevesinde uygulanan ileri teknoloji ve gizli bir gübreleme deneyidir.<b> <br/><br/>c)</b> Erke dönergeci tasarımcıları tarafından yapılan bir deneyidir. Silah harcamalarının azalması için mühimmatın toprakta yetiştirilmesine çalışılmaktadır. <b><br/><br/>d)</b> Hepsi <br/><br/>*** <br/><br/>3, 4 ve 5. soruları aşağıdaki paragrafa göre cevaplayınız. <br/><br/>“Türkiye’de, 21. yüzyılın 10. senesinde bir 27 Nisan gecesi saat 23.30’da Genelkurmay Başkanlığı internet sitesinde hükümete muhtıra verildi ve seçilmiş hükümet askerî darbe ile tehdit edildi.” <b><br/><br/>Soru 3:</b> Bu tür muhtıralara, Türkiye’nin dışında aşağıdaki hangi ülkelerde rastlanması muhtemeldir? <b><br/><br/>a)</b> Pakistan <b><br/><br/>b)</b> Fiji <b><br/><br/>c)</b> Mynmar <b><br/><br/>d)</b> Sudan <b><br/><br/>e)</b> Hepsi <b><br/><br/>Soru 4:</b> Muhtıranın 21. yüzyılda verilmiş olması nedeniyle, bu yapılanın hangi yönü yüzyılın gerekleriyle birebir örtüşmektedir? <b><br/><br/>a)</b> Geceyarısı verilmiş olması <b><br/><br/>b)</b> Son yüzyılın icadı İnternetin kullanılmış olması <b><br/><br/>c)</b> Muhtıra için nisanın seçilmiş olması <b><br/><br/>d)</b> Muhtıra verilmiş olması <b><br/><br/>e)</b> Türkiye’de olması <b><br/><br/>Soru 5:</b> Aynı tarihlerde, Yunanistan Genelkurmay Başkanlığı sitesinden de benzer bir muhtıra verilmiş olsaydı, muhtırayı verenler <br/>bugün hangi konumda olurdu? <b><br/><br/>a)</b> Emekliliği gelen emekli olur, atanması gereken atanır, genelkurmay başkanı olurdu. <b><br/><br/>b)</b> Hiç bir şey olmamış gibi ortalıkta dolaşırlardı. <b><br/><br/>c)</b> Hükümet kendine çeki düzen verirdi. <b><br/><br/>d)</b> Erken seçime gidilirdi. <b><br/><br/>e)</b> Emri veren kumandandan bilgisayarın ‘enter’ tuşuna basan askere kadar bu emir komuta zincirinde bulunan herkes hapishanede duruşma günlerinin gelmesini bekliyor olurdu.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5291.htm), [web.archive.org (arşiv bağlantısı)](http://web.archive.org/web/20090911180147/http://www.taraf.com.tr:80/makale/5291.htm)
# Geyikler ve Genç Siviller

*Dr. Sivilay Genç 07.05.2009*

<div class="taraf_structure_2col_1zq">
<div class="margen_n">



 <p>1 Mayıs eyleminin şerefine bu hafta Genç Siviller’le ilgili gelen sorularınızı cevaplıyorum. <b><br/><br/>Soru:</b> Sivilay Abla merhaba. Genç Siviller’in 1 Mayıs’ta Marmara Oteli’ne pankart asışını babaannemle birlikte izledik ve çok heyecanlandık. Genç Siviller’i daha yakından tanımak istiyorum. Siz onları nasıl tanımlıyorsunuz? Amaçları nedir, ne yapmak istiyorlar? (Tuğba – Uludağ Üniversitesi)<b> <br/><br/>Cevap:</b> Merhaba Tuğba. Vahşi doğa belgesellerinin en klasik sahnesinde ormanlar kralı aslan, geyik sürüsüne saldırır. Bir aslan yüzlerce geyiği önüne katar ve en geride kalanı öğle yemeğinde midesine indirir. Geyik sürüsü ise hiç bir şey olmamış gibi az ilerdeki otlakta otlamaya devam ederler. Bu bildiğimiz geyik davranışıdır. <br/><br/>Halbuki geyiklerde biraz akıl olsaydı aslanı rahatlıkla alt edebilirlerdi. O halde, yüzlerce geyiğin kaçmak yerine, birleşip aslana karşı koymasına ve sürülerinin en arkada kalan üyesini yem olmaktan kurtarmalarına ise insan davranışı diyebiliriz. <br/><br/>Hikâyemiz burada bitmiyor. Aslana karşı koyup arkadaşlarını, sürüdaşlarını kurtaran geyiklerin, aslanın zebra sürüsüne saldırdığı anda da aynı tepkiyi ortaya koymasına yani kendi cinsinden, sürüsünden, otlağından olmayanın da yaşama hakkını savunmasını ise gönül rahatlığıyla ‘vicdanlı insan davranışı’ olarak isimlendirebiliriz. <br/><br/>Bu vicdanlı insanların bir gün aslanı karşılarına alıp “Bak aslan kardeş. Sürülere saldırıp durmaktan vazgeç. Bu orman kanunu artık değişmeli. Gel yeni bir sözleşme yapalım. Kardeş kardeş yaşayalım, belgeselcilere eğlence malzemesi olmaktan kurtulalım” demelerine ise Genç Siviller davranışı diyoruz. <br/><br/>Bu arada örneğimiz burada bitmiştir. Daha ileri götürüp ‘Vay efendim, aslan vejetaryen mi olsun’ türü ilkokul 5. sınıf mantık yürütmelerine hiç gelemeyeceğim. <b><br/><br/>Beynimizdeki çekmeceler</b><b> <br/><br/>Soru:</b> Sevgili Sivilay Abla. Mezun olduğum college’ın mail grubunda Genç Siviller için Emperyalist ABD’nin uşağı, Sorosçu, Fethullahçı, AKP’li liboşlar tanımlaması yapılıyor. Tahmin edeceğiniz gibi bu isim tamlamasının devamında pek de iyi cümleler kurulmuyor. Siz bu durumu nasıl açıklıyorsunuz? (Haluk)<b> <br/><br/>Cevap:</b> Sevgili Haluk, beyinlerimiz tıpkı evlerimiz gibidir. Çekmeceler ve dolaplardan oluşur. Beynimize giren her bilgiyi bu çekmece ya da dolaplardan birine tıkıştırırız. Çünkü; ortalığın dağınık olması evde olduğu gibi beynimizde de konforumuzu kaçıran bir durumdur. Parası olmayanların evinde az dolap ve çekmece olması gibi zihinsel ve fikirsel açıdan fakir olanların da beyinlerinde çekmece ve dolap sayısı azdır. Mesela; çevremizde çok sayıda iki çekmeceli beyinler vardır. Her bilgi, olay veya kişiyi; iyi - kötü ya da bizden - onlardan şeklinde ikiye ayırır, ne var ne yok her şeyi bu iki çekmeceye taksim ederler. Bu iki çekmeceli sistemi biraz olsun geliştirip beyinlerine bir kaç çekmece daha ekleyenler Sorosçu, Fethullahçı, AKP’li liboş kategorizasyonları yapmayı başarabiliyorlar. Bu tabii insanlık için küçük ama onlar için önemli bir adım. Bir bakmışsın ki aynı çekmeceye salatalık soyacağı, çizmeler, ödenmemiş faturalar, çamaşır suyu ve nişan yüzüğü denk gelmiş. Olabilir ama sonuçta ortalık pırıl pırıl. Hiç bir dağınıklık yok, kafa konforu yerinde. <br/><br/>Ben evde değil ama beyinlerde dağınıklıktan yanayım. Ya da çok okumak, düşünmek, kafa yormak ve bu sayede yüzbinlerce yeni çekmece edinmek lazım. Edinmek de yetmez edinmeye devam etmek de lazım. Eyvah çok didaktik oldum, kendimden sıkıldım.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5389.htm), [web.archive.org (arşiv bağlantısı)](http://web.archive.org/web/20090907105840/http://www.taraf.com.tr:80/makale/5389.htm)
# Tiyatrocu neden darbe ister?

*Dr. Sivilay Genç 14.05.2009*

<div class="taraf_structure_2col_1zq">
<div class="margen_n">



 <p><b>Soru:</b> Merhaba Sivilay Abla. <br/>Tiyatrocu Ferhan Şensoy sahnede darbe istedi. Zuhal Olcay, Genco Erkal, Tilbe Saran gibi tiyatrocular da Ergenekon tutuklamalarına tepki olsun diye Taksim’e laiklik yürüyüşü yapacaklarını duyurdu. Tiyatrocuların bu hali nedir kuzum? (Hasan Özen)<b> <br/><br/>Cevap:</b> Sevgili Hasan. <br/>Ben kabahati Devlet Tiyatroları’nın geçen yıllarda kullandığı ‘Tiyatro Hayattır’ sloganında buluyorum. Ferhan Şensoy olsun, Zuhal Olcay olsun, Genco Erkal olsun; belli ki bu sloganın etkisinde kalmışlar. Tiyatro hayat ise hayatın da tiyatro olduğu çıkarımında bulunmuşlar. Malum; tiyatroda silahlar şakacıktan patlar, insanlar şakacıktan ölür. Akan kan salçadır. İçilen rakı sulandırılmış süttür. Bu durumda; darbelerde asılan insanların da şakacıktan asıldığını, perde kapandığında ipleri boğazlarından çıkartıp yorgun argın evlerinin yolunu tuttuklarını düşünüyor olabilirler. Hrant Dink’in alakasız bir metinden dolayı 301’den mahkûm edilmesini, gazete manşetlerinden hedef gösterilmesini ve her biri Ergenekon sanığı olan adamlar tarafından mahkeme önünde linç edilmesini dört perdelik bir oyunun çarpıcı finalinden önceki üç perde olduğunu sanıyor olabilirler. Genelkurmay Başkanı İlker Başbuğ’un toprak altından çıkan LAW silahları için “Bak! Boru bu, bişey yapmaz, korkma” demesinden de ilham alarak, yer altından çıkan cephanelikleri Harbiye Muhsin Ertuğrul’da sahnelenen ‘Vatan yahut Silistre’ oyunundan kalan malzeme zannediyor olabilirler. <b><br/><br/><br/><font size="4">Anayasa Mahkemesi üyesi Teletubiler </font></b><b><br/><br/>Soru:</b> Sevgili Sivilay Abla. <br/>Hükümet Anayasa değişikliği yapmak istiyor. Tarafsız olması gereken Anayasa Mahkemesi üyelerinin bir kısmının da Meclis tarafından seçilmesini sağlamak istiyorlar. Bu mahkemenin siyasallaşması değil midir? (Gülcan)<b> <br/><br/>Cevap:</b> Sevgili Gülcan. <br/>Bana Türkiye’nin siyasal meseleleriyle ilgili yetmişbeş tane soru sor. Anayasa Mahkemesi üyesi 11 kişinin vereceği cevapları firesiz doğru tahmin edemezsem Köy Enstitüsü’nden aldığım, duvarımda asılı şu çift anadal diplomasını kuru kuru yemeye hazırım. Adamlar ve kadınlar dibine kadar siyasal zaten. Bu ülkenin okullarında okumuş, sokaklarında koşturmuş, annesi-babası, teyzesi olan, gazete okuyan, televizyon izleyen, seçim dönemlerinde oy veren, yıllarca memurluk yapan, havuzlu bir ev hayali kuran, ödenmesi gereken elektrik faturaları olan insanların Teletubiler gibi nötr kalmasını beklemek asıl saçma. Ayrıca benim için sadece Anayasa Mahkemesi’nin değil, Kara Kuvvetleri Komutanlığı’nın siyasallaşmasının da bir mahsuru yok. Mahsurlu olan şey öyle olup, öyle değilmiş gibi davranılması. <b><br/><br/><br/><font size="4">2. dalga Cumhuriyet mitingine gitmeli miyim?</font></b><b><font size="4"> <br/></font><br/>Soru:</b> Sevgili Sivilay Abla, daha önce Tandoğan ve Çağlayan mitingine katıldım. Ergenekon’da 12. dalgaya karşı Cumhuriyet mitinglerinde 2. dalga başladı. Gidip gitmemek konusunda kararsızım. Ne dersiniz? (Atakan )<b> <br/><br/>Cevap:</b> Sevgili Atakan, normal dünyada mitingler daha fazla özgürlük, eşitlik istemek için yapılır. Çağlayan, Tandoğan meydanına toplanıp ‘bu adamları istemiyoruz’, ‘onların sesi kısılsın’, ‘şu türlü giyinen kadınlar gözümüze gözükmesin’ gibi taleplerde bulunmak; <i>Vurun Kahpeye</i>’de köylülerin toplanıp Aliye öğretmeni linç etmek istemesinin 21. yüzyıl Laik Türkiye versiyonundan başka bir şey değildi. Bir linç girişiminin demokratik bir talep ve hak arayışı olarak lanse edilmesindense açık açık Ergenekonculara özgürlük denilmesini miting yapma mantığına daha uygun, samimi ve ahlaklı buluyorum. Bu durumda; önceki Cumhuriyet mitinglerine katıldıysan bu yeni yapılacak olana haydi haydi katılmalısın.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5502.htm), [web.archive.org (arşiv bağlantısı)](http://web.archive.org/web/20090907133055/http://www.taraf.com.tr:80/makale/5502.htm)
# Korolar Çarpışıyor

*Dr. Sivilay Genç 21.05.2009*

<div class="taraf_structure_2col_1zq">
<div class="margen_n">



 <p></p><p><b>Soru:</b> Sevgili Sivilay Abla, <i>Show TV</i>’de yayınlanan <i>Korolar Çarpışıyor</i> yarışmasını hiç izledin mi? Türkiye’nin çeşitli illerini temsil eden korolar var. Bu koroları da o illerden sanatçılar yönetiyor. Haftanın birincisi de SMS’lerle belirleniyor. İzmir Korosu’nu çalıştıran Pınar Aylin, gösterisini koynundan çıkarttığı Atatürk resimleriyle, “Ne mutlu Türküm diyene” sloganlarıyla süslüyor, sonuncu oluyor. Rojin’in Mardin Korosu Kürtçe şarkı söylüyor birinci oluyor. Türkiye’nin gidişatından endişe ediyorum. Tehlikenin farkında mıyız? (Seçil –İzmir)<b> <br/><br/>Cevap:</b> Sevgili Seçil. Kentler yarıştığına göre Pınar Aylin de tam bir İzmirli gibi davranıyor demek ki. Çünkü eskiden İzmir’in fuarını, limanını, kızlarını, Kordon Boyu’nu duyardık. Son zamanlarda “Türkiye laiktir, laik kalacak” seslerinden başka bir şeylerini duymuyorum. <br/><br/>Bu arada bence bu yarışmayı Rojin götürür. Dere şırıltısının üzerine bile türkü okuyabilen, doğuştan yanık sesli Kürtlerle müzik yarışına girmek kolay mı? </p><br/>
<p>***<b><br/><br/><font size="4">Eurovision Soruları</font></b><b> <br/><br/>Soru:</b> Sevgili Sivilay Abla. Babaannem Hadise için “Eurovision’da dördüncü, erozyonda birinci oldu” diyor. Acaba Demirel, Hadise’nin dansöz kıyafetini görünce “işte çağdaş Türkiye bu” demiş midir? Hadise’nin kıyafeti çağdaş ama ismi çok geleneksel. Acaba gelecek yıl Pamela Spence ile katılsak hiç oy alamadığımız ülkelerden de oy alabilir miyiz? (Uygar Atalay)<b> <br/><br/>Cevap:</b> Sevgili Uygar. Yarışmayı keman çalan temiz yüzlü Norveç adına yarışan Belarus delikanlı kazandı, bu sorunun bir hükmü kalmadı. Artık Eurovision’da bacak açan, kalça sallayan kadınlar ve pazuları ekrandan taşan adamların sarmaş dolaş söyledikleri, salla beni, götür beni, yatır beni şarkılar dönemi bitti. Bir on yıl daha rahatız. Zaten boyumuz kadar bacakları olan Kuzey Avrupa kadınlarıyla böyle bir yarışa girmek hiç akıllıca değildi. </p><br/>
<p>***<b><br/><br/>Soru:</b> Sevgili Sivilay Abla. Eurovision Şarkı Yarışması’nı izlerken bilinçaltıma işlemiş yabancı düşmanlığının nedenini keşfettim. Bülent Özveren. Bu yarışmanın vazgeçilmez sunucusu olarak verilen her puan için dost - düşman tasnifi yapıyor. Ben kendimi bildim bileli, yani yaklaşık 25 yıldır bu yarışmayı hiç kaçırmam. Bu durumda, 25 kez Bülent Özveren’in eşik altı faşizmine maruz kalmış biri olarak, hasarlarımı nasıl telafi edebilirim. (Hüseyin Erkal) <b><br/><br/>Cevap:</b> Sevgili Hüseyin. Çok yerinde bir keşif. Malta, İzlanda’ya oy veriyor, “ada dayanışması” diyor. Fransa Finlandiya’ya oy veriyor. “E tabii ikisi de F ile başlıyor, ondan” diyor. Türkiye’ye biri 12 verince “çok şaşırdım. 35 yıldır ilk defa bize 12 verdi” diyor, sanki 35 yıldır hep aynı şarkıymış gibi. Özveren’e göre bir Allah’ın kulu da şarkıyı sevdiği için oy vermiş değil. Bu bombardımanın hasarlarından kurtulmak için benim kişisel çözümüm şöyle: 15 SMS Kıbrıs Rum Kesimi’ne, 12 SMS Ermenistan’a, 10 SMS Sırbistan’a, 7 SMS Yunanistan’a atıyorsun. Bir de o aralar ilişkilerimizin limoni olduğu başka bir ülke varsa onlara da 3-5 gönderiyorsun. Sonra da puanları okuyan TRT spikeri kızın yüzünün nasıl şekilden şekle gireceğini beklemeye koyuluyorsun. </p><br/>
<p>***<b><br/><br/>Soru:</b> Sivilay Abla. Eurovision’da Türkiye’nin oylarını Ankara’dan açıklayan kız her yarışmada daha da tuhaflaşıyor. Bir sonraki yarışmada sizce bu kız ne şekil alır? (Ethem Gündoğdu)<b> <br/><br/>Cevap:</b> Sevgili Ethem. Yıllarca rahibe rollerinde oynamış bir oyuncunun, bir gün bir fahişeyi canlandırması ya da 28 yıl baskıcı bir baba tarafından dışarıya salınmamış bir kızın, “başlarım babaya da, yasağına da” deyip kendini sokağa atması olarak tanımlayabileceğim bir hisse kapıldım, bu kızcağızı görünce. Gidişatı beni de endişelendiriyor. Gelecek yıl TRT’yi RTÜK’e kapattıracak bir çılgınlık yapmasını bekliyorum. Bence çok daha şahane olur. Gerçi kasvetli Ankara fonu önünde ne çılgınlık yaparsan yap yine de o kasvet dağılmaz ama yine de denemekte yarar var.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5623.htm), [web.archive.org (arşiv bağlantısı)](http://web.archive.org/web/20090930085916/http://www.taraf.com.tr:80/makale/5623.htm)
# Anahtar deliği elitleri ve 27 Mayıs

*Dr. Sivilay Genç 28.05.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla. Darbenin yıldönümünde sana çanak bir soru sorayım dedim. 27 Mayıs darbesini Cumhuriyet elitleri yaptı deniyor. Bakınca, ortada elit göremiyorum. Kim bunlar? (Gül Burak)<b> <br/><br/>Cevap:</b> Sevgili kızım. En iyisi sana 27 Mayıs darbesinin kısa tarihini anlatayım. Osmanlı zamanında saray soylularının yanında manikür-pedikür işleri yapan, içten içe saray hayatına özenen, hırsları kabaran müştemilat ahalisi, yeni Cumhuriyet kurulurken erken kalktılar ve aile fotoğrafına kafalarını soktular. Devletin cömert kollarında yüzlerine kan geldi. Sarayın müştemilatında yaşarken anahtar deliğinden gördükleri kadarını taklit ederek ‘elit’ oldular. Bir taraftan elit olmayı sürdürmek için memleketin geri kalanının da köylü kalması gerekiyordu. Köylü efendi efendi oturur, köylülüğünü bilir gibi veciz sözler söylediler. Bir de şarkı bestelediler: Orda bir köy var uzaktaaa lay lay lom... <br/><br/>Sonra bir gün o köyler o kadar uzak olmamaya başladı. Askere çağıran, hasadının yarısını alan devletin yönetimine ortak olmak istediklerini seslendirdiler. Dünyanın ileri memleketlerini görüp kıyas ettiler ve bizdeki elitlerin ne kadar çakma olduklarını anladılar. Böylece, kırk yıllık konforu bozulan ‘elit’ler, köylü halkın çocuklarından devşirdikleriyle birlikte 27 Mayıs sabahı ‘Yeter! Söz hep bizimdir!’ dediler.<b> <br/><br/><br/><font size="4">Devlet sevilmez</font></b><b><font size="4"> <br/></font><br/>Soru:</b> Sevgili Sivilay Abla, bugün devlet düşmanlığı yapmayana kız vermiyorlar. Devletimi seviyorum demek kınanma nedeni oldu. Devlet sevilmez mi hiç? (Hakan Demir)<b> <br/><br/>Cevap:</b> Sevgili Hakan. Devlet sevilmez. <br/>Devlete güvenebilirsin. Devleti çok işlevsel bulabilirsin. Önemli bir şeydir diyebilirsin ama seviyorum demen gerçekten tuhaftır. Şöyle açıklayayım. İnsanlar olarak her gün yemek yemek zorundayız. Yemekleri, sebzeleri de haliyle taze tutmak gerekiyor. Bunu aile fertleri olarak becermemiz mümkün değil. “Ekşiyen çorbalar ve çürüyen domateslerle dur diyecek biri yok mu?” dediğimiz bir anda birileri buzdolabı diye bir şey icat etti. Yemeklerimiz bozulmaktan kurtuldu. Kendi başımıza halledemediğimiz bir sorunumuz çözülmüş oldu. Şimdi sen buzdolabımı çok seviyorum desen komik duruma düşmez misin? Biz karanlıkta oturalım dert değil, yeter ki buzdolabımızın elektriği kesilmesin demek ahmaklık değil mi? <br/><br/>Hele bir de bizdeki gibi bir buzdolabıysa. İçine koyduğun on yumurtadan sekizini hüpletiyorsa, meyvelerin hepsini ısırıp ısırıp bırakıyorsa, daha da kötüsü içinden bir şey almak için kapısını açmaya çalıştığında ‘bugün git yarın gel’ diyorsa, kusura bakma ama o buzdolabına saydırırım da, tamir için yetkili servisi çağırırım da, yenisini almak için ileri teknoloji modelleri arasında kıyaslamalar yapmaya başlarım da. <br/><b><br/><br/><font size="4">Fetih kutlamalarını iptal edin</font></b><b><font size="4"> <br/></font><br/>Soru:</b> Sevgili Sivilay Abla, İstanbul Büyükşehir Belediyesi olarak 29 Mayıs İstanbul’un Fethi yıldönümünü her yıl daha coşkuyla kutluyoruz. Bu yılki kutlamalar için bize önerileriniz olur mu? (Rumuz: Başkan)<b> <br/><br/>Cevap:</b> Sevgili Başkan, derhal fetih kutlamalarını iptal etmenizi ve bir daha da fethin adını ağzınıza almamanızı şiddetle tavsiye ederim. Siz her kutlamada aslında şunu söylüyorsunuz: “Biz buraların yabancısıyız abla. Burası başkalarınındı. Sonra biz çok uzaklardan geldik ve şehri zorla ellerinden aldık.” <br/><br/>Yahu kardeşim! Bir insan 550 yıl geçmesine rağmen kendini hâlâ mı yerli görmez? Ne tükenmez bir göçmenlik halidir. İnsan bu hikâyeyi unutturmaya çalışmak yerine kendi ağzıyla kendini ele verir mi? Bu kutlamaların yapıldığı gün, Atina’da ‘İstanbul’u geri alacağız’ yeminleri edilse, anma törenleri yapılsa bizden daha çok mu ayıp etmiş olurlar?</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5748.htm), [web.archive.org (arşiv bağlantısı)](http://web.archive.org/web/20090904012212/http://www.taraf.com.tr:80/makale/5748.htm)
# “Bir uçak dolusu Hıristiyan öldü”

*Dr. Sivilay Genç 04.06.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, bildiğiniz gibi Air France’a ait bir yolcu uçağı okyanusta kayboldu. Bu soruyu size gönderdiğim sırada uçak bulunamamıştı ama yolculardan çoktan ümit kesilmişti. Bu haberi yayımlayan popüler internet sitelerinde okuyucu yorumlarına göz attım. “Bir uçak dolusu Hıristiyan öldü” şeklinde duygularını ya da duygusuzluklarını dile getiren okuyuculara rastladım ve onlarla aynı toplumda yaşadığım için dehşete kapıldım. Bizim güzel insanlara bu yorumları yaptıran şey nedir? (Ahmet Turan – Malatya)<b> <br/><br/>Cevap:</b> Sevgili Ahmet, Batı ülkelerinde yaşanan bir uçak kazası ya da benzer somut felaketler karşısında duygusunu bu kadar açık dile getirenler istisna olabilirler, ancak söz konusu olan temel bir duygudur ve toplumumuzun kılcal damarlarına kadar işlemiştir. Örneğin; Türkiye’nin Avrupa’ya uyuşturucu ve eroin transferi yapılan bir geçiş koridoru olmasının devlet politikası haline gelmesi gerektiğini düşünen milyonlarca insan olduğuna bahse girerim. Daha bitmedi; Hıristiyan âleminde boşanmalar artıyor, aile kurumu çöküyor diye içten içe sevinenler de uzağımızda değil, aramızda hatta içimizde. Benim favorim ise, Avrupa’da homoseksüellik yaygınlaşıyor, üreyemeyecekler ve Türkiye’den damızlık erkek ithal edecekler, böylece Avrupa’yı Türkleştireceğiz. <br/><br/>Yılın 365 gün ve 6 saati bitmeyen bir cihat ve fetih ruh halinden bahsediyoruz. Okuyucularım bilmez ama; babam beni Köy Enstitüsü’ne yazdırmadan önce annemin zoruyla mahalle mektebine gidip dinî tedrisattan geçmiştim. O halde burada fıkıh bilgimi konuşturabilirim. Şimdi, İslam dininin insanlara en ciddi emri dinin tebliğ edilmesidir. Cihatlar, fetihler zenginleşmek için değil, oralarda yaşayan insanları Müslüman yapmak için yapılır. Putperest bir ülkenin kralı Müslüman ülkenin padişahına gelip, “Sen ülkendeki tüm develeri bana verirsen halkım toplu olarak Müslüman olacak” dese, padişahın bu teklifi kabul etmesi, “Üstüne on bin hektar hurma bahçesi de benden” demesi gerekir. Çünkü dünya yüzeyinde yaşayan herkese İslamı tebliğ etmek bir Müslümanın boynunun borcudur. <br/><br/>Bu durumda; bir uçak dolusu Hıristiyan öldü, diye sevinen bir Müslüman, cehennemde, o uçakta ölen henüz İslam tebliğ edilmemiş insan sayısı kadar kızgın ve yağlı kazığa oturtulacağını düşünerek kederlenmeli, sorgu-sual kısmında zebanileri ikna edecek mazeretleri (Fransa vizesi alamadım, lisedeki Fransızca dersleri boş geçti gibi) düşünmeye başlamalı. <b><br/><br/><br/><font size="4">Yahu örümcek!</font></b><b> <br/><br/>Soru:</b> Sevgili Sivilay Abla, Abdüllatif Şener boyuna bosuna bakmadan parti kurmuş. Türkiye’de böyle tonlarca parti var. Nereden geliyor bu motivasyon çok merak ediyorum? (Gürkan Dingin)<b> <br/><br/>Cevap:</b> Sevgili Gürkan, bu yaşlı halimle ev temizliğimi kendim yaparım. İnce temizlikte bazen elimin bile uzanamadığı kapalı dolapların en ücra, karanlık köşesinde bir örümcek ağına rastlarım. Yahu buraya hangi sinek, böcek düşer be örümcek, derim içimden. İşte o örümceğe can veren Allah, bu arkadaşlara parti kurma heyecanı da veriyor. ‘Kim bilir, bir zaman ağımıza öyle bir şey takılır ki bu karanlık köşede bunca beklediğimize değer’ hayali erke gibi sonsuz bir enerji kaynağına dönüşüyor. <br/><br/>Tabii burada tek kabahatli, parti kuran taze gelinler mi? Hayır. Halkımız da az yanıltıcı, az şakacı değildir hani. Abdüllatif olsun, Yaşar Nuri olsun, Osman Pamuk ya da Saadettin Tantan olsun; sokağa çıktıklarında etraflarını sararlar. ‘Büyüksün ağam, çok yaşa paşam’ edebiyatının dibine vururlar. Sonra seçimler gelir, bu partileri yüzde 0,001 – yüzde 0,0001 bandına dağınık olarak yerleştirirler. <br/><br/>Yapmayın sevgili halk. İnsanların duygularıyla oynamayın.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/5870.htm), [web.archive.org (arşiv bağlantısı)](http://web.archive.org/web/20091101051952/http://www.taraf.com.tr:80/makale/5870.htm)
# “Demirel’in üzerine kusmak istiyorum”

*Dr. Sivilay Genç 11.06.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, Süleyman Demirel yüz yaşına geldi ama hâlâ hayatımızı etkileyecek işler yapıyor. Bitmeyen bir hırsı ve enerjisi var. Bu durum psikolojimi altüst ediyor. Kendisini bir yerde görüp üzerine kusmayı kafaya taktım, hatta bunu takıntı haline getirdim. Bu konuda ne tavsiye edersiniz? (Rumuz: Sülomia)<b> <br/><br/>Cevap:</b> Sevgili Evladım, bana kalırsa erke dönergecini emekli paşalar yaptı ama Demirel bir fırsatını bulup dönergeci yuttu. O nedenle bu kadar enerjik. Eğer dedikleri gibi bu erke sonsuz bir enerji kaynağı ise Demirel daha çoook kişinin ve kuşağın psikolojisini altüst eder. <br/><br/>Biz seni nasıl iyileştireceğimize bakalım. Kusmayı kafaya taktıysan bu takıntıdan ancak eylemini gerçekleştirerek kurtulabilirsin. Sana çok nefis bire menü tavsiye edeceğim. Önce kocaman bir tas yoğurt çorbası içiyorsun. Üzerine Kızılkayalar’dan on tane ıslak hamburger yiyorsun. İki porsiyon ketçaplı mayonezli çubuk makarnanın üzerine bir tepsi tramisuyu götürüyorsun. İyice kıvama gelen midene son olarak da bir şişe muz likörünü deviriyorsun. Buluşma yerine, ter kokan bir halk otobüsünün ters koltuğuna oturarak ve üzerine bir de gazete okuyarak gidiyorsun. Demirel’e üç metre bile yaklaşabilsen baştan aşağı üzerine boca edebileceğin bir şiddette kusma eyleminin gerçekleşeceğini garanti ederim. <br/><br/><b>***<br/><br/><br/><font size="4">Başsavcı’nın meramı</font></b><b><font size="4"> <br/></font><br/>Soru:</b> Sevgili Sivilay Abla, Yargıtay Başsavcısı Abdurrahman Yalçınkaya’ya göre hükümet laiklik yerine ekonomi ile uğraşıyormuş. Laiklik dururken aş, iş, trafik, sağlık, demokrasi gibi dünyevi işlerle uğraşmak caiz midir? (Uygar Atalay)<b> <br/><br/>Cevap:</b> Sevgili Uygar, Abdurrahman Yalçınkaya’nın hükümetten ve Tayyip Erdoğan’dan pek hoşlanmadığını bilmeyen yoktur. Hadi diplomatik bir ifade kullanalım. Yalçınkaya’nın en sevdiği insan Tayyip Erdoğan değil. Çok iyi bildiğimiz bir şey daha var ki; laiklik konusu hiçbir iktidarı gözden düşürmez. “Laiklik elden gitti” edebiyatına pirim veren vatandaş oranı CHP oylarıyla eşit, yüzde 19 bilemedin yüzde 20’dir. <br/><br/>Başsavcımız “Ekonomi ile çok uğraşıyorsunuz, laiklik yetim kaldı” diyerek aslında şöyle bir numara çekiyor. Ekonomi ile uğraşma, ekonomi kötüye gitsin, kıtlık olsun. Ben seni kapatamadım, halk seni kapatsın, darbe olsa bile kimsenin kılı kıpırdamasın. Gördüğün gibi bu hinlikler benden kaçmaz. <br/><br/><b>***<br/><br/><br/><font size="4">Devletin ülkesi ve milletiyle bölünmez bütünlüğü</font></b><b><font size="4"> <br/></font><br/>Soru:</b> Sayın Sivilay Abla. <i>Taraf</i> Gazetesi olarak sivil anayasa forumları yapıyorsunuz. İyi güzel ama bilmediğiniz çok şey var. Dünyada bizi sevmeyen güçler Türkiye Cumhuriyeti Devleti’nin ülkesi ve milletiyle bölünmez bütünlüğüne kastetmek için fırsat kolluyorlar. Ülkesi ve milletiyle bütünlük bozulursa ne olur biliyor musunuz? Çok kötü olur. Ne alıp veremediğiniz var devletin ülkesi ve milletiyle bölünmez bütünlüğünden? (Ali Kemal)<b> <br/><br/>Cevap:</b> Sevgili Ali Kemal. Benim rahmetli dedem çok dindar bir insandı. Ak sakallı, iki kez hacca gitmiş. Vefat etmesinden bir kaç yıl önceydi, bana bir itirafta bulundu. Süleyman Çelebi’nin Mevlit Kasidesi’nin Türkçe olduğunu anlamayı bırakın, Kuran ayeti zannediyormuş. Dedem bir istisna değil, kandil geceleri camilere gidin. Allah kelamı okunurken cemaat sere serpe poposunu yayıp uyuklar. Çelebi’nin kasidesi başladığında uykular açılıp ayaklar toparlanır. Cami hocası “Yahu bu kandil Mevlit Kasidesi’ni değil de falanca kasideyi okuyalım” dese cemaat en iyi ihtimalle camii terk eder. <br/><br/>Senin bu diline doladığın tekerlemeyi de 12 Eylül’de bir tane postal fetişisti anayasa profesörü ortaya attı, şimdi 40 tane dilbilimciyi toplasan, bu cümlede ne demek istendiğini çıkartamazsın. Ne çıkartması, çıkartılmasını teklif dahi edemezsin.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/5975.htm), [web.archive.org (arşiv bağlantısı)](http://web.archive.org/web/20091101052103/http://taraf.com.tr:80/makale/5975.htm)
# Darbecilikte kocakarı yöntemleri

*Dr. Sivilay Genç 18.06.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, eskiden bu ülkede anlı şanlı darbeler yapılırdı. Erkekçe tanklar yürütülür, TRT basılır, Meclis’in etrafı sarılır, asılacaklar asılır, kesilecekler kesilirdi. Kuzum bu son planlar nedir? Yok dedikodu yapalım, yok evlere silah koyalım. Ülkemiz nereye gidiyor? (İclal Umut)<b> <br/><br/>Cevap:</b> Sevgili İclal, bunlar da işe yaramazsa, geriye bir tek, kapı eşiğine domuz yağı sürmek, eve gizlice girip halının altına papaz büyüsü yerleştirmek gibi kocakarı yöntemleri kalacak. <b><br/><br/><br/><font size="4">‘Hâkimler! Bağımsız olunacak, ol!’</font> </b><b><br/><br/>Soru:</b> Sevgili Sivilay Abla, gazeteniz <i>Taraf</i>’ın ortaya attığı belgeyi bağımsız askerî yargı araştırıyormuş. Neticesi ne olur sizce? (Ali Kundakçı)<b> <br/><br/>Cevap:</b> Sevgili Ali, Bizdeki askerî yargının dünyada eşi benzeri yoktur. Hiç şüphem yok ki; Orgeneral İlker Başbuğ “Hâkimler! Bağımsız olunacak, ol!” komutu vermiştir, hâkimler de “Emredersiniz komutanım!” cevabı ile bağımsızlıklarını cümle âleme ilan etmiştir. Endişeye mahal yok. <b><br/><br/><br/><font size="4">Ne yıpranması, ne gözden düşmesi</font></b><b><font size="4"> <br/></font><br/>Soru:</b> Sevgili Sivilay Abla, İrtica ile Mücadele Eylem Planı türü belgeler ile ülkemizin göz bebeği bir kurum, yıpratılmaya küçük düşürülmeye mi çalışılıyor? (Serpil Saka)<b> <br/><br/>Cevap:</b> Sevgili Serpil, bu kadar şaşırdığına ve konduramadığına göre İsveçli filan olmalısın. Söz konusu olan beş kez çeşitli şiddet ve büyüklüklerde darbe yapmış ya da muhtıra vermiş bir kurum. Ayrıca bu haberler pek çok kişinin, en azından benim yaşadığım ‘nezih’ semtin sakinlerinin gözünde kurumun yıpranmasına ve küçük düşmesine sebep olmuyor. Aksine bu belgeler kurumun ne kadar zinde olduğunun ve ülkemizi irticaya teslim etmemek için her yolu denemekten geri durmayacağının bir göstergesi, takdir sebebi yani. <b><br/><br/><br/><font size="4">Özkök’ün üç maddelik eylem planı</font></b><b> <br/><br/>Soru:</b> Sevgili Sivilay Abla, AKP ve Gülen’i Bitirme Planı’na Ertuğrul Özkök bile isyan etti. Bunun anlamı nedir? Demek ki durum o kadar vahim mi? (Gamze Turanlı)<b> <br/><br/>Cevap:</b> Sevgili Gamze, durum gerçekten vahim. Bu tür vahim durumlar için Ertuğrul Özkök’ün üç maddelik eylem planı vardır. Şöyle: <br/><br/>1. Özkök havalanmış topa herkesten önce atlar. (İlk zehir zemberek yazısı) <br/><br/>2. Topu göğsüyle alır ve yumuşatır. (Zehir zemberek yazıyı yazmış biri olarak kaleme aldığı “Ya iddialar doğru değilse” yazısı) <br/><br/>3. Topu ayağı ile durdurup rakip kalecinin kucağına atar. (Bu konuda gayet sivil duruş sergilemiş gazetecinin meslek sorumluluğuyla atılmış karşı tarafı da dinlemek lazım manşeti)<b> <br/><br/><br/><font size="4">Çürük elmalar</font></b><b><font size="4"> <br/></font><br/>Soru:</b> İrtica ile Mücadele Eylem Planı’nın kurumsal yapının bir ürünü olmadığına, kurum içinde bir grubun marifetiyle yapıldığına inanıyorum. Çürük elmalar ayıklanınca kurum ile millet kucaklaşmasının gerçekleşeceğini düşünüyorum. Ne dersiniz? (Fethi Güler)<b> <br/><br/>Cevap:</b> Sevgili Fethi, bence çürük elmalar yerine sağlam elmalar ayıklansa ayıklama işlemi çok daha kısa zaman içerisinde tamamlanır. Kurumsal olmak demek bir organizasyonun işleyişinin yazılı kurallara göre olması demektir. Benim bildiğim kadarıyla yazılı kurallarında “ülkenin korunması ve kollanması” görevi yer alıyor. Yani kurumsal olarak korumak ve kollamak zorunda. Kurumsal olarak korumak ve kollamak da böyle oluyor.<b> <br/><br/><br/><font size="4">Sosyologlar ekmek bulamıyorsa pasta yapsın</font></b><b> <br/><br/>Soru:</b> Sevgili Sivilay Abla, Türkiye’de sosyologun adı var kendi yok. Televizyonlarda, gazetelerde herkes sosyolojiden bahsediyor ama bir kişi de sosyologları işe almıyor. Bu mektubu yayımlayacağın gün ben mezun olacağım. Sosyologluk yapamayacağıma göre, pastacılık mı yapsam? (Asiye Şahiner)<b> <br/><br/>Cevap:</b> Sevgili Asiye, öncelikle mezuniyetini tebrik ederim. Sosyologlara bu ülkede ekmek yoksa o zaman pasta yapsınlar. Sen en iyisi bir pasta dükkânı aç.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/6104.htm), [web.archive.org (arşiv bağlantısı)](http://web.archive.org/web/20091031140213/http://taraf.com.tr:80/makale/6104.htm)
# Beyin göçü

*Dr. Sivilay Genç 25.06.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, bazen dolmuşta, otobüste iki kişinin konuşmasına şahit oluyorum. Birbirlerine söyledikleri baştan sona yanlış. Aralarına girip “Kardeşim, o gösterdiğin yer Yeniköy değil Kandilli, o ağaç çam değil servi, Ergenekon AKP’nin seçim çalışması değil bildiğin gladio, derin devlet örgütlenmesi” diyesim geliyor. Cesaret edip söyleyemeyince de sabaha kadar mideme kramplar giriyor. Bu durumdan nasıl kurtulabilirim? (Hamdiye Parlak)<b> <br/><br/>Cevap:</b> Sevgili Hamdiye, aynı duyguyu ben de yaşıyorum. Bak sana geçen gün yaşadığım bir olayı anlatayım: <br/><br/>ÖSS’nin yapıldığı pazar günü Akmerkez’in önünden Ortaköy otobüsüne bindim. İstemediği halde hamburgerine turşu konulduğu için dünyalar başına yıkılan Barbi tavırlı iki güzel kız hararetli hararetli birbirlerine bir şeyler anlatıyorlardı. Gayrı ihtiyari mi desem ihtiyar gayreti mi desem, konuşmalarına kulak misafiri oldum. “Kızııım, toprak altından silah değil kanalizasyon borusu çıkmış. Bizi silah diye kandırıyolar” dedi bir tanesi. “Tayyip, Atatürkçü gazetecileri F-Tipi cezaevine atıyo, muhalefet susturuluyo abii” diye cevap verdi ötekisi. Tahmin edeceğin gibi konuşmanın devamında beli bükülmedik komplo teorisi kalmadı. “Belediye otobüsünün rengi niye yeşil sanıyosun, şeriat yeşili”ne kadar uzanan, tutacak tarafı olmayan bir konuşma. Tam cesaretimi topladım lafa gireceğim, konu ÖSS’ye döndü. Kızlardan biri “Bu dördüncü girişim, yine olmazsa Amerika’ya gidicem valla” dedi. Diğerinin ona cevabı ise tüm günümü kurtaracak cümle oldu. “Şekerim böyle böyle beyin göçü oluyo işte.” <br/><br/>Sen rahat ol, zaten göçüyorlarmış.<b> <br/><br/><br/><font size="4">Kem gözlü Kürtler</font> <br/><br/>Soru:</b> Sevgili Sivilay Abla, dağlara taşlara, okulların, kışlaların duvarlarına “Ne mutlu Türküm diyene” yazılıyor. Köksal Toptan TBMM’nin 90. yılı için bir marş yaptırıp Meclis’in sitesine koymuş, marşta da hiç denmiyorsa otuz beş kez “Ne mutlu Türküm diyene” diye tekrarlanıyor. Eminim ki başka bir milletin mutlu olmakla ilgili böyle bir özdeyişi yoktur. Buna rağmen neden bir türlü yeterince mutlu olamıyoruz? (Alparslan S.)<b> <br/><br/>Cevap:</b> Sevgili Alparslan, mutlu olamıyoruz çünkü nazara geliyoruz da ondan. Mutsuzluğun dibini görmüş Kürtlerin yaşadığı yerlerde nisbet yapar gibi, Türk olmanın mutluluk verici bir şey olduğunu yazarsan; tamahkâr, kem gözlü Kürtlerin nazarı adamı böyle yapıyor işte. Bir ara hükümet dağlardan bu yazıları kaldıracak deniyordu ama Kemalizmin cilalı taş devrini yaşayan Meclis Başkanımızın giderayak yaptığı bu marş atağı nazardan korunmak için başka yollar denenmesi gerektiğini gösteriyor. Benim iki temel önerim var: <br/><br/>Birincisi, “Ne Mutlu Türküm diyene” yazılarının yanına dev nazar boncukları yerleştirilsin. <br/><br/>İkincisi ise, sloganda nazarı engelleyecek bir iki değişiklik yapılsın. “Nazar etme ne olursun, Türk ol, sen de mutlu olursun” gibi. <b><br/><br/><br/><font size="4">Hovarda ÖDP</font></b><b> <br/><br/>Soru:</b> Sevgili Sivilay Abla, İstanbul Milletvekili Ufuk Uras ÖDP’den istifa etmiş. ÖDP’nin o zamanki başkanı Hayri Kozanoğlu’da “tak sepeti koluna herkes kendi yoluna” demiş. Sizce bu istifa ÖDP’de ne gibi gelişmelere yol açar? (Volkan)<b> <br/><br/>Cevap:</b> Sevgili Volkan, öncelikle ÖDP’nin Meclis’te temsil oranının yüzde 100 azalması gibi bir gelişmeye yol açar. <br/><br/>ÖDP Genel Başkanı’nı duyanlar da 370 milletvekiline filan sahip olduklarını sanır. Topu topu bir milletvekilin var. O da bir mucize yaratmış, alttan girmiş üstten çıkmış, Meclis’te tünel kazmış milletvekili olmuş. Sen bu adamı ne yapıp edeceksin partide tutacaksın. Ne demek herkes kendi yoluna. Bir milletvekili olan partinin böyle hovardalık yapma şansı olabilir mi? <br/><br/>Ben bu partinin genel başkanı olsam; gözünün yağını yiyeyim gitme, oturup anlaşalım derdim. Zaten Ufuk Uras’la da anlaşamayacaksam neyime parti başkanlığı. Yine de gitmeye kalksaydı evinin önüne partilileri toplar “Geri dön” şarkısını söylerdim.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/6219.htm), [web.archive.org (arşiv bağlantısı)](http://web.archive.org/web/20091112044844/http://taraf.com.tr:80/makale/6219.htm)
# “Canım istediği için hainim”

*Dr. Sivilay Genç 02.07.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, bizler Beyoğlu’nda takılan, favori darbesi olmayan, askerî vesayet istemeyen, devlet elitlerinin kendilerini bu ülkenin sahibi olarak görmesinden fevkalade rahatsız bir grup genciz. Bu düşüncelerimizden ve eylemlerimizden dolayı “Siz ordu düşmanlığı yapan hainlersiniz. Satılıksınız. Kendinizi kaç paraya sattınız. Kimden emir alıyorsunuz?” şeklinde özetleyebileceğimiz mesajlar alıyoruz. Nasıl cevap vermemizi önerirsiniz? (Grup adına Dilek Yalçın) <b><br/><br/>Cevap:</b> Sevgili Dilek. “Emir ya da parayla değil, canım istediği için hainlik yapıyorum” demek lazım. Bu sayede, hainlik yapmak için de olsa, insanların kendi başlarına fikir üretebilen canlılar olabileceğine dair kulaklarına kar suyu kaçırmış olursunuz. Bir de para konusunda çok tamahkârlar. Bir de bu ihaneti bedavaya yaptığınıza ikna ederseniz eskisi kadar üzerinize gelmeyeceklerdir. <b> </b> <b><br/><br/><br/><font size="4">Devletten yaşlı devlet kurumları</font></b><font size="4">   </font><b><br/><br/>Soru:</b> Sevgili Sivilay Abla, Polis Teşkilatı’nın 164., Jandarma Komutanlığı’nın 186. Kuruluş yıldönümü kutlanıyormuş. Merak ediyorum, Türkiye Cumhuriyeti’nden daha yaşlı Polis ve Jandarma teşkilatı nasıl oluyor. Eğer oluyorsa, o halde Meclis de Meclis-i Mebusan’dan başlamış sayılsın, 88 değil 133. yaşgünü kutlansın. (Sema Gemici) <b><br/><br/>Cevap:</b> Sevgili Sema, Polis ve Jandarma teşkilatı yine de mütevazı davranmış. Kara Kuvvetleri Komutanlığı 2218 yaşındaymış. Bu hesaba göre TBMM 133 değil, Mete Han’ın Orta Asya steplerinde kıl çadırlarda topladığı kurultayların yaşına denk olması da gerekir. Neyse bu yaş konusunda askerler ile rekabete girilmez, bu işi ‘big-bang’e kadar götürebilirler. 2218’de durmuş olmaları gayet makul. <br/><br/>Ancak bazı kurumların kendini daha yaşlı ve köklü göstermesinin masum bir halkla ilişkiler çalışmasından daha öte bir açıklaması var. Esas mesaj bir yabancı gazetecinin tarihî tespitinde gizli. Dünyada her devletin bir ordusu vardır. Türkiye’de ise ordunun bir devleti var. Bu hesaba göre de devletin ordudan küçük olması normaldir. <b> </b> <b><br/><br/><br/><font size="4">Yaz aylarına mahsus laiklik kavgaları</font></b>   <b><br/><br/>Soru:</b> Sevgili Sivilay Abla, bu yaz tatil için seçtiğimiz otelin iki havuzu olduğunu gördük. Havuzlardan biri sadece kadınlara ayrılmış, diğeri ise normal. Türbanlı kadınlar, biz onları görmeyelim diye kadınlar havuzunu tercih ediyor. Kocaları ise bizim karma havuza geliyor ve doğal olarak bizim karılarımızı bikinili olarak görüyorlar. Bu durumda, bikinili kadının tahrik edici bir şey olduğunu düşünen adamların bizim karılarımızla aynı havuza girmesinden de ben rahatsız oluyorum. Tatilim bunları düşünmekten zehir oluyor. Acil cevabınızı bekliyorum. (Rumuz: Man in the pool) <b><br/><br/>Cevap:</b> Yaz aylarını seviyorum. Karpuz denize düştüğü gibi kış boyunca hararet yapan laiklik tartışmaları da havuzlara düşüyor, serinliyor. En değişmez tartışma konularının başında da bu havuz problemi gelir. <br/><br/>Bir kere bikinili kadın (yağları sarkmıyor ve selülitleri pörtlemiyorsa) çekici bir şeydir. Sadece karısını kadınlar havuzuna gönderen erkekler için değil, tüm erkekler için çekicidir. Ancak karısıyla birlikte havuza giren erkek için yandaki bikinili kadını dikizlemek, tek başına olan erkeğe göre biraz daha zordur. Yani endişende haklı olabilirsin. <br/><br/>Sana ilk önerim, karısı kadınlar havuzuna giden erkeğin bikinili kadınları dikizlediğini görürsen gizlice fotoğrafını çek ve akşam açık büfe sırasında çaktırmadan karısına göster. En kesin çözümdür. Adama muhtemel bir oda hapsi cezası gelir ve ancak banyosunun küvetinde serinleyebilir. <br/><br/>Diğer önerim ise hazır tatile çıkmışken bu laiklik travmalarını da tatile çıkar. Bu konuları kafana takıp hayatı kendine zehir etme. Nasıl olsa tatil dönüşü mail kutunda laiklik krizine girmek için yetecek kadar power pointli mesajın birikmiş olacak.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6337.htm), [web.archive.org (arşiv bağlantısı)](http://web.archive.org/web/20100113113618/http://www.taraf.com.tr:80/makale/6337.htm)
# Davulcu Erdoğan, zurnacı Gülen

*Dr. Sivilay Genç 09.07.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, “İrtica ile Mücadele Eylem Planı”nı TSK’nın hazırladığı konusunda gazete ve şahsınız olarak nasıl bu kadar emin olabiliyorsunuz? Adamlar biz yapmadık diyor. (Pelin Dolunay)<b> <br/><br/>Cevap:</b> Sevgili Pelin, Cumhuriyetimizin kurucu kurumlarının iki temel felsefesi vardır. Birincisi, “Bu halkı başıboş bırakırsan ya davulcuya varır ya zurnacıya.” Davulcu ve zurnacı dönem dönem değişir. Söz konusu belgeye göre de bu dönemin davulcusunun Tayyip Erdoğan, zurnacısının Fethullah Gülen olduğu anlaşılmaktadır. <br/><br/>İkincisi, “Söz konusu vatan ise gerisi teferruattır.” Bu enikonu üç-dört kelimeden oluşan kısa bir cümledir ama insana çook geniş bir hareket alanı sağlar. Vatan söz konusu olduğunda her türlü film çevrilebilir denilmek istenmektedir. 28 Şubat’ı hatırlayalım. Bir zamanların Ogün Samast’ı, gazeteci katili Hüseyin Üzmez’in evinde, bir tarikat lideri ile şeyh fetişisti bir kadının yatakta basılması filmini Nuri Bilge Ceylan ya da Kutluğ Ataman çekmemiştir. Başarının şehvetine kapılmış bir emekli subay, olan bitenin bir post modern darbe olduğunu kendi ağzıyla itiraf etmiştir. <br/><br/>O nedenle, değil “İrtica ile Mücadele Eylem Planı”, elime “Marslılarla işbirliği yapılarak irticanın başının ezilmesi” belgesi bile geçse, hakikatinden çok fazla tereddüt etmem. <b><br/><br/><br/><font size="4">Az kalk da biraz da biz azınlık olalım</font></b><b> <br/><br/>Soru:</b> Sevgili Sivilay Abla, geçen hafta Kültür Bakanı’nın davetlisi olarak, çalıştığım gazeteyi temsilen Türkiye tanıtımı etkinliklerinin açılışına katılmak üzere Paris’teydim. Paris’in en müstesna semtinde bulunan Türk Büyükelçiliği’nin bahçesinde şarap içerken önemli bir gazetemizin temsilcisi bir kadın meslektaşımızın “22 Temmuz’dan sonra kendimi azınlık gibi hissediyorum” dediğine şahit oldum. Doğrusu içim burkuldu ve size yazmaya karar verdim. Bu meslektaşımıza kendini azınlık hissetmemesi için ne tavsiye edersiniz? (Yıldırım Onur)<b> <br/><br/>Cevap:</b> Sevgili Yıldırım, yıllar önce TRT tek kanal iken bir klip izlemiştim. Samime Sanay ya da Safiye Soyman çok net hatırlamıyorum, Abant Gölü kıyısında üstü açık bir Mercedes sürüyor. Sarı fönlü saçlar, inci kolye ve küpeler her şey yerli yerinde. Boynundaki vizon kürk rüzgârda dalgalanıyor. Şarkısı ise “Gücüme gidiyor, böyle yaşamak.” Nedense bu klip aklıma geldi. <br/><br/>Kültür Bakanı ile Paris Büyükelçiliği’nin bahçesinde oturup şarap içebilen bir azınlıktan olan sevgili meslektaşıma diyeceğim, az biraz kalk da birazcık da biz azınlık olalım. <b><br/><br/><br/><font size="4">Sürdürülebilir AB Projesi</font></b><b> <br/><br/>Soru:</b> Sevgili Sivilay Abla, Türkiye’nin en popüler sivil toplum örgütlerinden olan Genç Siviller olarak başvurduğumuz üçüncü AB projesinden de ret cevabı aldık. Sadece Türkiye’de değil beş kıtada gazete ve televizyonların ilgisini çekecek işler yapabilen bizler neden AB’nin ilgisini çekebilen bir proje yazamıyoruz. Gündelik hayatımızda bile Kopenhag kriterlerine uyan insanlar olarak nasıl olur da bir türlü AB proje kriterlerine uyamıyoruz? (Şadiye Çitil)<b> <br/><br/>Cevap:</b> Sevgili Şadiye, AB projelerinde altın kuralı bilmiyorsunuz: “Gönül Kaçanı Kovalar.” Siz zaten ceptesiniz. Biraz euroseptik, biraz AB muhalifi olun. <br/><br/>Diğer taraftan; anladığım kadarıyla projeyi kendi başınıza yazmışsınız. Gelecek sefere; AB Komisyonu önünde şemsiyelerini açmış bekleyen arzuhalcilere belli bir kâr payı karşılığında yazdırmayı deneyin. <br/><br/>Az daha unutuyordum. Projenin sürdürülebilir ve yabancı ortaklı olması çok önemli. Projenin sonunda; İtalyan Slovaka, Slovak İrlandalıya, İrlandalı İspanyola, İspanyol Polonyalıya sonra hepsi İtalyana şeklinde sarmal ve girift tensel uyum deneyimlerinin yaşanacağı interaktif sosyal kaynaşım ortamı sağlanması sürdürülebilirlik açısından çok önemli. Bu kriterleri uygularsanız projeniz kesin geçer, ben de 5000 avronuzu alırım. Şaka şaka.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6464.htm), [web.archive.org (arşiv bağlantısı)](http://web.archive.org/web/20091217162036/http://www.taraf.com.tr:80/makale/6464.htm)
# Sarıgül’ün partisi

*Dr. Sivilay Genç 16.07.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, rekor oyla üst üste Şişli Belediye Başkanlığı’nı kazanan Mustafa Sarıgül parti kurup başbakan olmaya hazırlanıyor. Size göre başbakan adayı Sarıgül de rekor oyla seçilir mi? (Erkin Memişoğlu – Şişli)<b> <br/><br/>Cevap:</b> Sevgili Erkin, bir insan musluk tamircisini çok sevebilir, takdir edebilir ama bu ona kızını gözü kapalı verir anlamına gelmez. <br/><br/>Ayşe Özgün’ün programlarında “oje sürmek orucu bozar mı” sorularına verdiği hiddetli cevaplarıyla ünlenen Yaşar Nuri Öztürk örneğini ele alalım. Yazdığı kitaplar 300 binden aşağı satmıyordu. Her gittiği konferansta insanlar salonlardan taşıyordu. Sonra kendince kabaca bir hesap yaptı. Kitabını alanları, konferanslara gelenleri, sokakta çevirenleri kelle başı saydı. 40-50 sandalye alması işten bile değildi. Sonra parti kurdu ve ilk seçimlerde sıfırın altında sıfır bir oy aldı. <br/><br/>Diğer taraftan bir de halkımızın iyi niyetlilikten yalakalığa uzanan bir eksende bonkörce gösterdikleri sevgi ve ilginin de yanıltıcılığının payını gözardı etmeyelim. Parti kurup sokağa inenlere ya da içinde böyle bir heves olduğunu sezdikleri siyasetçilere “Sizi başbakan olarak görmek istiyoruz” diyenleri sandıkta ara ki bulasın. Parti hurdalığımız bu sözlere kananların acıklı hikâyeleriyle dolu. <br/><br/>***<strong> <br/><br/><br/><font size="4">CHP kurye</font></strong><font size="4"> <br/></font><br/><strong>Soru:</strong> Sevgili Sivilay Abla, CHP askerin sivil mahkemelerde yargılanması için yapılan kanun değişikliğini Anayasa Mahkemesi’ne götürüyor. Ne diyorsunuz? (Aslı Ecesoy)<b> <br/><br/>Cevap:</b> Sevgili Aslı, CHP parti olmaktan iyice çıktı, Meclis ile Anayasa Mahkemesi arasında dosya taşıyan bir motokurye acentesine döndü, diyorum. Bence bu konuda edindikleri tecrübeleri ziyan etmesinler. Tüm devlet dairelerinin getir-götür işlerinin ihalesini alsınlar. <b><br/><br/>***<br/><br/><br/><font size="4">Topkapı’da toplu namaz</font></b><b> <br/><br/>Soru:</b> Sevgili Sivilay Abla, Alperen Ocakları, Topkapı Sarayı’nda yapılan bir konserde şarap ikram edilmesini protesto etmek için sarayın girişinde topluca namaz kıldı. Sizce Topkapı Sarayı’nda içki içilmesi doğru mu? (Hakan Topuz)<b> <br/><br/>Cevap:</b> Sevgili Hakan, sarayın bahçesinde şarap içmek; protesto amacıyla yolun ortasında, televizyon kameralarının önünde topluca namaz kılmaktan daha absürd bir şey değil. <br/><br/>Şu dünyada Sibel Can’ın isim haklarını koruyan avukatları var ama Allah’ın haklarını koruyacak tek bir mekanizma yok. Önüne gelen, işine geldiği yerde “Allahu ekber” diye slogan atıyor. Allah’ın adını babalarının malı gibi kullanıyorlar. Birisinin çıkıp, siz bu halinizle, bu amaç için ve burada Allah’ın adını kullanamazsınız, diyebilmesi lazım.<b> <br/>***<br/><br/><br/><font size="4">Kadıköy Deresi’nde gondol sefası</font></b><b><font size="4"> <br/></font><br/>Soru:</b> Sevgili Sivilay Abla, Kadıköy Belediye Başkanı Selami Öztürk, Kadıköy Deresi’nde gondollarla gezeceğimiz günlerin yakın olduğunu söylüyor. Siz bu haberi nasıl karşıladınız? (Yasemin Alkan)<b> <br/><br/>Cevap:</b> Sevgili Yasemin, boğaz gibi bir su yoluna sahip bir kentin sakinlerinin Kadıköy Deresi’nde gondol sefası yapması, arka bahçesinde yarı olimpik havuz olan birinin leğende serinlemesine benzer. Kadıköy Deresi’nden tek beklentimiz kokmamasıdır.<b> <br/><br/>***<br/><br/><br/><font size="4">Ücretsiz sağlık taraması</font></b> <br/><br/>Sevgili hastalarım. 18 temmuz cumartesi günü saat 17.00’de İstiklal Caddesi Tünel Meydanı’nda ücretsiz ruh ve sivil hastalıkları taraması yapacağım. Hastalık belirtisi bulduğum hastalarımla birlikte tedavi amacıyla Galatasaray Lisesi önüne kadar yürüyüp “Ergenekon dağıtılsın! Darbeciler yargılansın!” diye bağıracağız. Bekliyorum.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6571.htm), [web.archive.org (arşiv bağlantısı)](http://web.archive.org/web/20091231042953/http://www.taraf.com.tr:80/makale/6571.htm)
# Merhametli askerler

*Dr. Sivilay Genç 23.07.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, geçen yıl geçirdiğim bir kazada sağ kol sinirlerim koptu. Ayakkabımı kendi başıma bağlayamıyorum. Bu sakatlığım nedeniyle askerlikten elverişsiz raporu almak için Askerlik Şubesi’ne başvurdum. “Sapasağlamsın, postallarını bağlamak için arkadaşlarından yardım istersin” cevabını aldım. Askerî yargı yerine sivil yargının gelmesi gibi sağlık raporu veren kurulların da sivilleşmesi için ne yapabiliriz? (Hayri)<b> <br/><br/>Cevap:</b> Sevgili Hayri, yaşadığın bir örnekten yola çıkarak genelleme yapman haksızlık olur. <br/><br/>Sivil mahkemenin 39 yıl mahkûmiyet verdiklerine beraat verecek kadar merhametli ve yumuşak kalpli olan askerî yargı gibi; sağlık raporu konusunda da askerler sivillerden çok daha şefkatlidir. Tüm vücudunu kanser sarmış tutuklulara sağlam raporu verip Cumhurbaşkanı’ndan af çıkmasını engelleyen sivil sağlık kurullarına karşın, üç kişiyle aynı anda güreş tutabilecek kadar diri gözüken Hurşit Tolon’a “hastalıktan kırılıyor, hapse giremez” raporu veren askerî sağlık kurullarına dikkatini çekerim.<b> <br/><br/><br/><font size="4">Demokrasi acıtır</font></b><b> <br/><br/>Soru:</b> Sevgili Sivilay Abla, yazılarının hiç birini kaçırmadan okuyorum. Özellikle laiklere dokundurduğun yazılarını okurken vallahi zevkten dört köşe oluyorum. Ancak, örneğin Topkapı Sarayı’nın bahçesinde eylem yapan Alperenler ile ilgili yazını okurken sana yine yüzde yüz hak veriyorum ama diğer yazılarda aldığım lezzeti alamıyorum. Acaba benim demokratlığımda bir sakatlık mı var? (Selçuk)<b> <br/><br/>Cevap:</b> Sevgili Selçuk, demokratlığında hiç bir sakatlık yok. Hatta bu itirafı yapabildiğin için tüm değerlerin normal gözüküyor. Çünkü, demokrasi bize sürekli zevkten dört köşe olmayı vaat etmez. Hatta ekseriyetle canımızı acıtır. Diktatörlükler, gücü elinde bulunduran kesimin sürekli bir orgazm hali yaşadığı, geri kalanın ise her daim mutsuz olduğu rejimlerdir. Demokrasilerde ise herkesin canının yandığı zaman da olur, mutlu olduğu zaman da. <b><br/><br/><br/><font size="4">Sanatım için örtündüm</font></b><b> <br/><br/>Soru:</b> Sevgili Sivilay Abla, <i>Hürriyet</i> yazarı Ayşe Arman başörtülülerle empati kurmak için başını örtmüş ve kaşınmış. Ben yıllardır başımı örtüyorum Sivilay Abla! Hiç kaşınmadım ve çevremden de başörtüsü taktığı için kaşınan duymadım. Acaba bu durum Ayşe Arman’ın uyuz olmasından mı kaynaklanıyor? (Sümeyye Ertekin)<b> <br/><br/>Cevap:</b> Sevgili Sümeyye, magazin âlemi kendinden söz ettirmek için soyunanlarla dolu. Ayşe de iki hafta önce soyunmuştu. Tabii Bodrum’da güneşlenen sıfır beden mayolu kız fotoğraflarının yanında Ayşe’nin cüssesi yeterince ilgi çekmedi. Bu sefer de örtünerek şansını denedi ve başarılı da oldu. Bak sen bu konuda soru soruyorsun, ben de cevaplıyorum. Tam da Ayşe’nin istediği gibi. Ancak korkarım bu yoğun ilgi genç manken kızlarımıza kötü örnek olacak. Hazır Ramazan da geliyor. Reyting uğruna tesettüre girişler çoğalacak. <br/><br/>Ayşe Arman’ın izlenimlerini okuyup başörtülü kadınların halleriyle gülüp eğlenenlerin yüzünü o zaman görmek istiyorum. <b><br/><br/><br/><font size="4">Hu-kuk i-çin-de ka-la-ca-ğız</font></b><b><font size="4"> <br/></font><br/>Soru:</b> Demokrasiye dost, vesayete düşman Sivilay Ablacım, Heceleme tekniğinin en usta uygulayıcısı Genelkurmay Başkanımız, darbeler döneminin bittiğini, mücadelelerini hu-kuk i-çin-de ka-la-rak vereceklerini söyledi. Demokratlar olarak bu söze gönül rahatlığıyla itibar etmeli miyiz? (Pınar Yasanak)<b> <br/><br/>Cevap:</b> Sevgili Pınar, komutanlarımız için her şeyi söyleyebilirsin ama sözlerinde durmayacaklarının iddia edilmesine ben bile izin veremem. Genelkurmay Başkanı hukuk içinde kalınarak mücadele edeceğini söylüyorsa öyledir. <br/><br/>Dip notlar <br/><br/>Bakınız 1: Hukuk içinde 14. Mahkeme’ye atanan nöbetçi hâkim Faik Saban. <br/><br/>Bakınız 2: Hukuk içinde HSYK’nın Ergenekon Davası’na ve faili meçhul cinayetlere bakan savcılarının yerini değiştirme çabaları.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6675.htm), [web.archive.org (arşiv bağlantısı)](http://web.archive.org/web/20091231042958/http://www.taraf.com.tr:80/makale/6675.htm)
# Boğaziçi Köprüsü’nün ışıklarını yakıp söndüren arkadaşa açık mektup

*Dr. Sivilay Genç 30.07.2009*

<div class="taraf_structure_2col_1zq">
<div class="margen_n">



 <p>Yaz geldi. Karpuz kabuğu suya düştü ama Türkiye’nin gündemi bir türlü tatile girmedi. Memleketin ağır konularından hastalananların sayısı da geçen yıllara göre artış gösterdiğinden ben de yazlık konulara bir türlü giremedim. Ancak bu hafta bu gidişe bir ara veriyorum ve köşemi beni hasta eden bir konuya ayırıyorum. Aslında sadece beni değil, pek çok İstanbulluyu da yakından ilgilendiren bir konu. Hatta TV dizilerinden İstanbul dışında yaşayanların da anlatınca hemen anlayacağı bir konuya değineceğim. Ünlü Boğaziçi Köprüsü ve köprünün renkli ışıkları. Köprü eskiden karartma geceleri oynuyordu. Işıklandırıldı, çok da iyi oldu. Ancak bu ışıkları açıp kapatan adam Türkiye’nin en büyük megapolünün sakinlerinin (en başta benim) ruh sağlığını tehdit ediyor. Bende izninizle kendisine açık bir mektup yazıyorum: <br/><br/>Boğaziçi Köprüsü’nün ışıklarını yakıp söndüren arkadaş! <br/><br/>Az biraz parmakların rahat dursun da beni dinle. Boğaziçi Köprüsü’nün her tarafını lambalarla döşemişler. Kumandasını da senin önüne koymuşlar. Sen de keyfine göre açıp kapatıyorsun. Kumanda aleti üzerinde neler yapabileceğini onbeş milyonluk İstanbulluya pervasızca sergiliyorsun. <br/><br/>Senin coşkun, hayat dolu olduğun günler biz İstanbullular olarak ruhsal bozukluk yaşıyoruz biliyor musun? Sen, “Hayat bayram olsa” şarkıları eşliğinde köprüyü renkten renge sokarken olan bizim psikolojimize oluyor. Köprünün aheste aheste renk değiştirdiği gecelerde depresyona girdiğini, canının köprü ışıklarını kıpraştırmak da dahil hiçbir şey yapmak istemediğini anlıyor ve rahat bir uyku çekiyoruz. <br/><br/>Kuzum! Lila rengi bir köprünün güzel olmayabileceği konusunu hiç düşündün mü? Her rengin her şey için uygun olmayabileceği ihtimalini aklından hiç geçirmedin mi? Düğününde müstakbel eşin eflatun bir gelinlik giymek isteseydi, senin de sarı takım elbise giymen için diretseydi hoşuna gider miydi? Kahverengi bir karpuz iştah açar mıydı? Mavi bir limon görsen ağzın sulanır mıydı? Sana iki seçenek sunsalar yavruağzı mersedes mi metalik gri mersedes mi? Ne dersin? Evet, eflatun güzel bir renktir, kahverengi mobilyalara da bayılırım, yavruağzı bir vazo da eve ne güzel yakışır ama söz konusu olan iki kıtayı birbirine bağlayan devasa bir köprü olunca iş değişir. <br/><br/>Geçenlerde Beşiktaş Şampiyon oldu. Kendine göre siyah beyaz efekti vermeye çalıştın, makul bir hareket, bir şey demiyorum. Hatta şampiyonluk şerefine bir süre siyah beyazda kalırsın da biz de rahat ederiz diye sevinmiştik. Bari birkaç gün şampiyonluk hatırına bu renklerde kalsaydın. Ama yok! Süper Lig’den 3. Lig’e kadar oynayan her takıma eşit muamelede ısrar ettin. Renk paletinin bütün tayflarının kombinasyonlarına resmigeçit yaptırdın. <br/><br/>Geçen gün San Francisco’dan arkadaşlarım gelmişti. Köprüdeki gökkuşağı renkler oldukça ilgilerini çekti. “Bir de San Francisco eşcinsellerin cenneti derler. İstanbul’un köprüsü bile eşcinsel olmuş” dediler. Köprünün fotoğraflarını çekip gey sitelerine gönderdiler. Memnun musun? <br/><br/>Yoksa kız arkadaşına hava mı yapıyorsun? Eminim ki; cep telefonunda kız arkadaşınla aranda şöyle diyaloglar geçiyordur: <br/><br/>– Sevgilim! Senin için kırmızı yakıyorum. Seni bu kırmızı kadar seviyorum. <br/><br/>– Yaa, benim mor sevdiğimi ne çabuk unuttun. <br/><br/>– Tabii tabii aşkım, mor geliyor hemen. <br/><br/>– Leylak pantolonumun altına mavi ayakkabı almayı düşünüyorum. Sence nasıl olur aşkım. <br/><br/>– Yakıyorum canım, bak bakalım mavi ile leylak nasıl gidecek. <br/><br/>Ya da sen ajan mısın? Boğazdan geçen casus gemilerine ışıkları açıp kapayarak mesaj mı veriyorsun? <br/><br/>Görüyorsun, ruh halimi. Komplo teorilerine kadar vardırdım işi. <br/><br/>Elin kolun iki dakika rahat dursun. Biraz huzur ver yahu. <br/><br/>Sevgiler <br/>Sivilay Abla</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6791.htm), [web.archive.org (arşiv bağlantısı)](http://web.archive.org/web/20091231034948/http://www.taraf.com.tr:80/makale/6791.htm)
# Eşitler ve büyük eşitler

*Dr. Sivilay Genç 06.08.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, ben imam hatip öğrencisiyim. YÖK, meslek liselilerin üniversite kazanmasını engelleyen katsayı uygulamasını kaldırdı, büyük bir haksızlığı bitirdi. Bunun üzerine İstanbul Baro Başkanı Muammer Aydın, YÖK’ü Danıştay’a şikâyet etmiş. Gerekçesinde de “Ne haksızlığı! Eşitlik, eşitler arasında olur” demiş. Devletin açtığı bir okula giderek eşitliğimi kaybetmiş mi oldum? (Büşra Ünlü) <b><br/><br/>Cevap:</b> Sevgili Büşra, hâlâ öğrenemediniz mi! Türkiye Cumhuriyeti’nde herkes eşittir, ancak bazıları büyük eşittir. Bunu anlamanız için daha ne yapmalarını bekliyorsunuz. Siz de azıcık anlayışlı olun canım. Siz büyük eşit nedir de bilmezsiniz zaten. Bunun için matematik bilmek lazım. Muammer Aydın’ın dediğine göre siz matematik de görmüyorsunuz. O halde analitik düşünemezsiniz. Analitik düşünemeyen bir insanın hukuk fakültesinde ne işi var. <br/><br/>Bak hukuk fakültesi mezunu Muammer Aydın’a! Çarpım tablosunu bir çarpar, bir de duvar çarpar, kimse elinden alamaz. Logaritma cetveli ile boyunun değil eninin bile ölçüsünü alır. Ondalık sayı değil onbindelik sayı gelse vız gelir. Kesirli sayının kesirlerini bir ayıklar, geriye kesirsiz löp sayı kalır, dadından yenmez. <br/><br/>Aritmetik onsuz o da aritmetiksiz yapamaz. Sadece aritmetik mi, geometri de gündelik hayatının bir parçasıdır. Sen üstüne alınma, sadece aritmetik bilmeyen size değil geometri bilmeyen elemanlarına karşı da asabidir. Şoföre kestirmeden gitmesini söylemek yerine “oğlum hipotenüsten git. Ben hukukçuyum, matematiğim çok iyidir. Hipotenüs dik açılı iki kenarın toplamından daha kısa olduğu için kestirmedir, cahil” dediği duyulmuştur. <br/><br/>Sen bir imam hatipli olarak tüm bunları yapabilir misin? Sanmıyorum. Size olsa olsa ebcet hesabından kıyamet gününü bulmayı, güneşin açısına göre namaz vakitlerini çıkartmayı öğretiyorlardır. <br/><br/>Hem Muammer Aydın, Danıştay’a gitmeyi tek başına mı akıl etti sanıyorsun. Aritmetik düşünebilen hukukçuların piri, pi sayısından sonra en meşhur sayı olan 367’yi bulan büyük akıl, Almanların Geauss ile övündüğü kadar onunla övünsek az gelecek Sabih Kanadoğlu’nun Facebook’tan ‘poke’lamasıyla Muammer Aydın aydı. <b> </b> <b><br/><br/><font size="3">Atarısı</font></b><font size="3"> </font><br/>  <b><br/>Soru:</b> Sevgili Sivilay Abla, ANAP ile Demokrat Parti şeriata geçit vermemek için birleşme kararı almış. Sizce bu birleşmeden ne doğar? (Egemen Koral) <b><br/><br/>Cevap:</b> Sevgili Egemen, sevimli bir tavşan ormanda bir gün yürüyüşe çıkmış. Derken ilk kez gördüğü bir hayvana rastlamış. “Kardeş, kardeş, senin adın ne” diye sormuş merakla. “Ben katırım, annem eşek, babam attır” demiş hayvan. Tavşan “Ay ne enteresan” demiş ve vedalaşıp yürümeye koyulmuş. Derken bir başka bilmediği hayvana rastlamış. Aynı soruyu ona da sormuş. “Benim adım kurt köpeği, babam kurt, annem köpektir” demiş bu hayvan da. “Vay be!” demiş tavşancık. Lay lay lom gezerken bir başka hayvana rastlamış. Fıkra bu ya. Tüm garip hayvanlar bir bir önüne çıkıyormuş. “Kardeş senin adın ne,” sorusuna “Ben devekuşuyum” cevabını alan sevimli tavşanın yüzü dehşetle gerilmiş, gözleri yerinden fırlamış, “H...tir lan” demekten kendini alamamış. <br/><br/>Arı ile atın birleşmesi mi demiştin? <b> </b> <b><br/><br/><font size="3">“Vatandaşı kaybettim, hükümsüzdür”</font></b>   <b><br/><br/>Soru:</b> Sevgili Sivilay Abla, milletçe gazetelere “HSYK’mı kaybettim, hükümsüzdür” diye bir ilan verirsek çözümün bir parçası olur muyuz? Yoksa bu krizde verdiğimiz ilan parası ile mi kalırız? Not: <i>Cumhuriyet</i> ve <i>Hürriyet</i> gazetelerinde ilanımız yayınlanırsa geçerliliği artar mı? (Rumuz: Kevir) <b><br/><br/>Cevap:</b> Sevgili Kevir, devletimizin yüce kurumlarıyla dalga geçmemelisin. Bir gün, “bu vatandaşı kaybettim, hükümsüzdür” diyenlerle yolun bir yerde kesişir. Sonra bekle dur, cesur bir savcı çıksın da kaybedildiğin kuyudan kemik parçalarını bulsun. </p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/7048.htm), [web.archive.org (arşiv bağlantısı)](http://web.archive.org/web/20091231021648/http://www.taraf.com.tr:80/makale/7048.htm)
# Onur Öymen’e benzemekten korkmak

*Dr. Sivilay Genç 13.08.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, Bir Kürt olarak son haftalardaki barış gündemini dikkatle izliyorum. Genel olarak kendimi de “makul” biri olarak tanımlayabilirim. Üzerimde azıcık çalışılsa Ahmet Türk’ün “barış için 17.000 faili meçhulü unutmaya hazırım” çizgisine kolayca gelirim. Ancak TV’de konuyla ilgili programlarda kimilerini dinlerken farklı bir ruh haline bürünmeye başlıyorum. Mesela Fikret Bila konuşurken o makûl ben gidiyor, bambaşka biri geliyor. “Yok öyle kolay barış” deyiveriyorum. “Barış istiyorsanız önce Kürtçe resmî dil olsun, sonra da Türkçe bir yetmiş yıl yasaklansın, konuşana ceza verilsin, ancak o zaman eşitleniriz, sonra da barışa bakarız” diyorum. Bunları düşünürken aynaya baktığımda mimik ve jestlerim Bahçeli, Onur Öymen karışımı bir hâl alıyor. Onlara benziyor olma fikri uykularımı kaçırıyor.. nasıl kurtulacağım bu durumdan?.. (Ciwan) <b><br/><br/>Cevap:</b> Sevgili Ciwan, bu adamların gayreti sadece makul Türkleri bu düşünceden caydırmak değil, makul Kürtlerin de damarına basarak umutlarını sarsmak. Çünkü ses çıkarmak için iki elin birbirine çarpması lazım. Çarpışma olması için sadece kızgın Türk yetmez. Aynı zamanda kızgın Kürt’e de ihtiyaçları var. <br/><br/>O halde biz ne yapıyoruz? Kemoterapi gören kanser hastalarının, etraftan mikrop kapıp bağışıklık sistemleri çökmesin diye taktıkları beyaz maskelerin kulak için olanları varsa birer tane temin ediyoruz. Ekranda Fikret/Hikmet Bila, Onur Öymen türü insanları gördüğümüzde hijyenik kulak maskelerimizi tıkayıp ‘lölölölölöööö’ diye nağme yapıyoruz. Bu sayede bünyemizi bu zararlı neşriyattan koruyoruz. Daha iyisi kanal değiştirmek, hatta işler biraz düzelinceye kadar televizyonun fişini hepten çekmek. O kadar iyi gelecek ki şaşırıp kalacaksın. <br/><br/>Benim televizyonum yok. TTNET’in verdiği korkunç modemden dolayı da internetim bir an geliyor sonra birden gidiyor. Geldiğinde ancak mesaj kutumu doldurabiliyorum. Başka bir siteye bakana kadar yeniden kesiliyor. Ancak ben bu sayede gündemin vıcık vıcıklığından kendimi koruyorum, sivil sistemim yıpranmıyor. <b> </b> <b><br/><br/><font size="3">“Umut ve gurur arasında sıkıştım”</font></b><font size="3">   </font><b><br/><br/>Soru:</b> Sevgili Sivilay Abla, Kürt açılımından ben de umutlanmak istiyorum ama devletimizin PKK terör örgütünü muhatap alacak olması düşüncesi bile kanıma dokunuyor. Muhatap almadan bir çözüm olamaz mı? (Nedim Temizel) <b><br/><br/>Cevap:</b> Sevgili Nedim, bu konuda kaygılanmak için biraz geç kaldın. Başta ordumuz olmak üzere devlet PKK’yı o kadar çok muhatap aldı ki. Örneğin; Kastamonu’da bulunan asker sayısının yüz katını Şırnak’a yerleştirerek muhatap aldı. Korucu diye başka yerde olmayan bir silahlı güç oluşturarak muhatap aldı. PKK’lıların görüldüğü yerlerde görev yapan askerlere yıllarca çift maaş bağlayarak, bu bölgeleri olağanüstü hal ilan ederek muhatap aldı. PKK ile savaşması için özel birlikler yetiştirerek, en iriyarı askerleri bu birliklerde istihdam ederek, bu askerlere pahalı teçhizatlar satın alarak muhatap aldı. Kısacası, Devletimiz 25 senedir PKK’yı acayip muhatap aldı, şimdiki ne daha az ne daha fazla.   <b><br/><br/><font size="3">CHP-MHP Paintball Turnuvası</font></b><font size="3">   </font><b><br/><br/>Soru:</b> Sevgili Sivilay Abla, CHP ve MHP kol kola vermiş “ille de savaş olsun, ister çamurdan olsun” şarkısını söylüyorlar. Ne yapmalı da onları vazgeçirmeli? (Ceyda) <b><br/><br/>Cevap:</b> Sevgili Ceyda, muhalefet partilerinin birikmiş enerjileri var. Bu enerjilerini yakmaları için onlara özel büyük bir paintball turnuvası düzenlenmeli. CHP’liler kırmızı kuvvetler, MHP’liler ise kıpkırmızı kuvvetler olur. İçlerindeki savaşma dürtüsü bitene kadar turnuva devam eder. Böylece onların canı savaş çekiyor diye kimsenin evladı canından olmamış olur.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7049.htm), [web.archive.org (arşiv bağlantısı)](http://web.archive.org/web/20091231021653/http://taraf.com.tr:80/makale/7049.htm)
# Maymunlar ve Cüppeli Ahmet Hoca

*Dr. Sivilay Genç 20.08.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, bugünlerde hangi kanalı açsam hangi gazeteyi çevirsem Cüppeli Ahmet Hoca’yla karşılaşıyorum. Bir gün bakmışsın jet ski yapıyor, bir gün seks konularında fetvalar veriyor. Benim merak ettiğim şey ise gündelik hayatında “inşallah” bile demeyecek kadar dinî konulara mesafeli televizyoncuların Cüppeli Ahmet Hoca merakı. Bu merakın nedenini merak ediyorum abla. (Ersin Konak)<b> <br/><br/>Cevap:</b> Sevgili Ersin, iki yaşında bebeklerin bile kolaylıkla yapabildiği basit zekâ oyunlarını yetişkin bir maymun yapabildiğinde bu büyük olay haline gelir. İnsanlar bilet alıp, toplaşıp bu maymunu izlemeye giderler. Adeta her biri vasat bir Roman sirkine dönmüş televizyon kanallarımızın ve bu sirkleri seyretmekten beyin kıvrımları yeterince gelişememiş izleyici kitlelerinin ‘jet skiye binen hoca’ merakı da araba kullanabilen çarşaflı kadın merakı da buradan kaynaklanıyor. Kendileri gibi ‘normal’ olmayan insanların normal işleri yapabiliyor olmalarını anormal bulup bu işten kendilerine eğlence çıkarıyorlar. İşin kötüsü hocanın da eğlenmesi.<b> <br/><br/><br/><font size="4">Bu kış barış gelebilir</font></b><b><font size="4"> <br/></font><br/>Soru:</b> Sevgili Sivilay Abla, ben 24 yaşındayım ve 24 yıldır bu ülkede hiç bir sorunun çözüldüğüne şahit olmadım. Etrafımdaki insanlar güzel şeyler olacağından bahsediyor. Ne yana baksam bir Kürt açılımı lafı görüyorum. Sen bu işlerden anlarsın. Bu sefer de bu işin sonu çıkmaz sokak olacaksa ne olur bir dürtüver de kendime geleyim. Sonradan duvara toslamak istemiyorum. (Süreyya) <b><br/><br/>Cevap:</b> Sevgili Süreyya, ben de 84 yaşındayım. Eskiden “Bu kış komünizm gelebilir” sözü dillendirilirdi. Devrim mücadelesi verenlerden daha çok devrimin olacağına inanılır ve bu korkuyla bir sürü yanlış iş yapılırdı. Sonra başkaları “Bu kış şeriat gelebilir” diye insanları galeyana getirdiler, darbe ortamı hazırladılar. Her gelecek kıştan korkmamızı isteyenler hep oldu, bugün de var. Bugün ise “Dikkat! Bu kış barış gelebilir” diyorlar ama insanların barıştan korkmayacağını bilmiyorlar. <b><br/><br/><br/><font size="4">İyi niyet sortileri</font></b><b><font size="4"> <br/></font><br/>Soru:</b> Sevgili Sivilay abla, Kürt sorununun daha çok tartışıldığı, Kürtlerin kendilerini kısmen değeli hissettikleri bu dönemde askerî helikopterler artık damımızın üzerinden değil, neredeyse penceremize paralel uçuyorlar, hem de eskiye nazaran inanılmaz bir sıklıkla. Bu “sizi çok seviyoruz”un askerce ifadesi olabilir mi sana göre? Batmandan sevgiler. (Kemal)<b> <br/><br/>Cevap:</b> Sevgili Kemal, ben iyi niyetli sortiler olarak değerlendiriyorum. İyi bakın, bir daha askerî helikopteri bu kadar yakından göremezsiniz demek istiyorlar. Ayrıca bu işler düzelince sizin oralar çok değerlenecek. Pilot arkadaşlar belki de çevrede kelepir arsa araştırması yapıyorlardır. <b><br/><br/><br/><font size="4">Makul Türk</font></b><b> <br/><br/>Soru:</b> Sevgili Sivilay Abla, geçen hafta kendini makul Kürt olarak tanımlayan Ciwan isimli arkadaşın sorusunu ben de sormak istiyorum. Ben de makul bir Türküm. Üzerimde biraz çalışılsa Ahmet Türk’ün çözüm önerilerinin altına imzamı atarım. Sonra Emine Ayna’nın açıklamalarını dinliyorum. İlk PKK baskını yapılan Eruh’ta bu yıl festival düzenlenmeye başlandığı haberini okuyorum. O makul Türk gidiyor, yerine Onur Öymen, Deniz Baykal gibi biri geliyor. Bana ne tavsiye edersiniz? (Korkut)<b> <br/><br/>Cevap:</b> Sevgili Korkut, geçen hafta Ciwan’a TV izlememesini önermiştim. Senin için de aynısı geçerli. Ekranda Emine Ayna’yı mı gördün, hemen öteki kanala. Sana sesini duyurmazsa konuştuklarının hiç bir hükmü yoktur. <br/><br/>Sana ek olarak diyeceğim şey, verdiğin isimlerden Türklerle Kürtlerin ne kadar birbirine benzediğini anlayabilirsin. Türklerde Onur Öymen varsa Kürtlerde de Emine Ayna var. Bu kadar birbirine benzeyen insanların birarada yaşayamamaları mümkün değil.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/6909.htm), [web.archive.org (arşiv bağlantısı)](http://web.archive.org/web/20091231030639/http://www.taraf.com.tr:80/makale/6909.htm)
# Kürt sorunu çözüldü

*Dr. Sivilay Genç 27.08.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, siz Kürt sorununun çözüleceğinden umutlu musunuz? Benim umutlarım gel git yapıyor ve her ‘git’ten sonra ‘gel’ olmayacak diye ödüm kopuyor. Bizim gibi endişeyle bekleyen barış yanlılarına ne söylersiniz? (Delal – Batman)<b> <br/><br/>Cevap:</b> Sevgili Delal, Olaylar olur, tarihi sonradan atılır. Örneğin Fatih Sultan Mehmet Bizans’a girerken “Askerlerüm, şu anda ortaçağı kapatıyorum, yeniçağı açıyorum” dememiştir. Ya da Sokullu Mehmet Paşa’nın 1579’da öldüğünde cenazenin başında toplanan âlimler “Eyvah Osmanlı, Duraklama Devrine girdi” diye dertlenmemişlerdir. Bunun adını da yüzlerce yıl sonra olan biteni tepeden görebilen tarihçiler koymuştur. <br/><br/>Ondandır ki; bugünlerin tarihi yazacak olanlar Kürt sorununda çözümün başlangıcı olarak yaşadığımız günlerden birinin tarihini koyacaklar. <b><br/><br/><br/><font size="4">‘Biraz da zenginler ölsün’ yerine</font></b><b><font size="4"> <br/></font><br/>Soru:</b> Sevgili Sivilay Abla, neden hep fakirlerin çocukları ölüyor. Bir bakanın, bir paşanın, bir zenginin çocuklarına bir şey olmuyor? (Gülnaz Tahtacı – Adana)<b> <br/><br/>Cevap:</b> Sevgili Gülnaz, ağzımıza pelesenk olmuş bu klişe sitemi lügatimizden çıkarmamız gerek. Hiç bir anne-baba oğlunu göz göre göre kör dağlarda bir kör kurşuna hedef olsun diye askere gönderemez. Elinde ne kadar imkân varsa kullanır, torpil koyar, kınanmayı da göze alarak oğlu için bir Ege sahili, en azından bir yazıcı masası ayarlar. Elimizi vicdanımıza koyalım, bizim de imkânımız olsa aynısını yapardık. Kimseye bu yüzden kızamıyorum. Tabii hem kendi çocuğunu göndermeyip hem de başkalarının evlatlarının canı üzerinden vatan millet sakarya edebiyatı yapanlardan ileri derecede nefret ediyorum, o başka. <br/><br/>Bence, “Biraz da onlar ölsün” yerine “yeter artık kimsenin çocuğu ölmesin” demeye dilimizi alıştıralım.<b> <br/><br/><br/><font size="4">“Ah o dış mihraklar olmasa...”</font></b><b><font size="4"> <br/></font><br/>Soru:</b> Sivilay Abla, ben bu açılımı pek desteklemiyorum. Bana göre Kürt sorunu yoktur, terör sorunu vardır. Dış mihraklar PKK’ya destek verdiği için ordumuz kökünü kazıyamıyor. Bu gerçek ortadayken açılım nasıl çözüm olacak? (Cengiz – Ankara, Polatlı)<b> <br/><br/>Cevap:</b> Sevgili Cengiz, PKK’nın üç-dört bin silahlı adamı olduğunu biliyoruz. Yabancı ülkelerden örgüte destek geliyor da olabilir. Ancak nasıl bir destek ki, 700 bin kişilik bir ordunun gücü bir kaç bin teröristin kökünü kazımaya yetmiyor. Bugüne kadar yakalanan PKK’lıların üzerinden ya da ele geçirilen mühimmat depolarından TSK’nın elinde olmayan bir ileri teknolojiye sahip silah, savaş aleti çıktı mı? PKK’ya dış mihraklardan gelen paranın, devletimizin savunma harcamaları bütçesinin yanında bir hükmü var mıdır? <br/><br/>Senin sorundan anlaşılan PKK’nın kökünün kazınması için ellerinin kollarının bağlı, beş parasız ve tüfeksiz kalmaları gerekiyor. Böyle teröristi rahmetli anneannem merdanesiyle etkisiz hale getirir. <br/><br/>Bu mazeretten vazgeçelim. Hiç bir ordu gerilla savaşında netice alamaz. Yani PKK’nın kökü savaşarak kazınmaz. Bunu bir gurur meselesi haline getirmekten vazgeçmek, “biz döveriz de abileri yardım ediyor” çocukluğunu bırakmak, babalık yapıp, dağlardaki gençleri aşağıya inmeye ikna etmek gerekiyor.<b> <br/><br/><br/><font size="4">Hüseyin Bolt ve 19 mucizesi</font></b><b> <br/><br/>Soru:</b> Sevgili Sivilay Abla, boynunda haç taşıdığına bakmayın, Hüseyin Bolt gizli Türk, Müslüman ve Atatürkçüymüş; zaten 200 metrede de 19 Mayıs 1919’u çağrıştırsın diye 19:19’la dünya rekor kırmış diyorlar; sizce doğru mu? (Halil Berktay)<b> <br/><br/>Cevap:</b> Sevgili Halil, hidayetin nereden geleceğini bilemeyiz. Gözümüzün önünde duran cumhuriyetten, altı oktan, harf ve şapka devrimlerinden çıkaramadığımız bir büyük hakikati bazen siyahi bir atletin rekorundaki 19 mucizesi yüzümüze vurur, gözümüzdeki perdeyi kaldırır. <br/><br/>O değil de Obama’dan sonra ikinci Hüseyin vakası yaşanıyor. Beyaz yakalı anne-babalarda esen Arda, Berke Can, Utku rüzgârı sona erecek ve erkek çocuklara Hüseyin ismi verilmesine başlanacak gibi görünüyor. Keşke bir de uluslararası bir Hatice çıksa da Sudesulardan, Selincanlardan da kurtulsak.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7126.htm), [web.archive.org (arşiv bağlantısı)](http://web.archive.org/web/20091231021658/http://taraf.com.tr:80/makale/7126.htm)
# İnadı kırmak

*Dr. Sivilay Genç 03.09.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Ablacığım, bir Türk olarak açılımdan sonra etrafımdaki insanları tanıyamaz oldum (ablam da dahil). Gayet hoşgörülü insanlar siyasi olarak birden faşizme açıldılar. Bu Türkler için kim demokrasi açılımı yapsa acaba? (Erhan Kaya)<b> <br/><br/>Cevap:</b> Sevgili Erhan, sözünü ettiğin Türkler istiyor ki; madem o kadar şehit verdik biraz daha dayanalım da köküne kibrit suyu dökelim. İş uzadıkça, şehitler arttıkça bu his daha da kamçılanıyor, bir kısır döngüye dönüşüyor. <br/><br/>Aynen şöyle: Hepinizin severek okuduğu Yıldıray Oğur, 2 ekimde gazeteden Zeynep ile evleniyor. Evlilik hazırlıklarına girişen Yıldıray oturduğu evin üst katını kiralamak istiyordu. Evi beş aydır kimse tutmamıştı. En son çıkan kiracı da ev sahibini bilerce lira zarara uğratmıştı. Ev sahibi Karadenizli inatçı bir ihtiyardı ve 2000 liradan aşağı düşmüyordu, çünkü çok zarar etmişti. Kiraya veremedikçe zararı katlanıyor, zararı katlandıkça kirada geri adım atmaktan uzaklaşıyordu. Tam bir sarmal yaşıyordu adam. Neyse adamın imdadına Yıldıray’ın annesi, Melek yetişti. İhtiyar adamı yakasından tutup salladı ve inadı bırak da bir adım at diyerek evi 1600’e vermeye ikna etti. Halbuki adam en başta 1600’e verseydi beş bin liradan fazla kira alacaktı. Ancak inat ettiği için on bin lira zarar etti. Belki bu sonuca ulaşması için zarara uğraması gerekiyordu ama bu zararın on bine çıkması tamamen kendi hatasıydı. Sonuç olarak ihtiyarın keyfi şimdi yerinde. <b><br/><br/><br/><font size="4">Teröriste çakıl taşı bile kaptırmamak</font> <br/><br/>Soru:</b> DP’nin genel başkanı Hüsamettin Cindoruk, “biz PKK ile yapılan savaşı kazandık, toprak kaybetmedik” dedi. Sizce de toprak kaybetmememiz başarı değil mi? (Görkem Er –Ankara)<b> <br/><br/>Cevap:</b> Sevgili Görkem, kendine gel. Üç-beş bin silahlı adam gerilla savaşı yaparak 500 bin kişilik ordusu ve 72 milyon nüfusu olan bir ülkeden toprak alabileceğini hiç düşünebilir mi? Eğer PKK’nın böyle bir planı vardı ise zaten affa gerek yok. Ergenekon sanıklarının dört gözle bekledikleri deli raporlarından her birine bir tane vermek Hipokrat yemininin bir gereği olur, böylece hapse girmeden evlerine gidebilirler. Bir örgüt, devlet otoritesinin canını yakmak ve bu durumu sorunlarının çözümünde pazarlık aracı haline getirmek için terör yapar, toprak almak için değil. <b><br/><br/><br/><font size="4">ÖDP’ye mavi, kırmızı ve haki boya <br/></font><br/>Soru:</b> <i>Taraf</i> gazetesi yazarı ve DSİP üyesi Roni Margulies’e ÖDP’li gençler yeşil boya dökmüş, ÖDP de bunu “renkli ve demokratik bir eylem” olarak savunmuş. Ben de ÖDP’ye renkli ve demokratik bir eylem yapmak istiyorum, hangi renkleri önerirsiniz? (Güntay Varlık)<b> <br/><br/>Cevap:</b> Sevgili Güntay, ÖDP’ye yapılacak renkli ve ‘demokratik’ bir eylem için şu renkler kullanılabilir: Mustafa Kemal’in gözlerinin mavisi, çok yüksünülen Cumhuriyet mitinglerindeki gelincik tarlalarının kırmızısı, şeriat tehlikesi olmazsa ordu da darbe yapmaz zaten demek anlamına gelen “Ne şeriat ne darbe” sloganının hakisi. Bunları karıştırmadan, birer birer itinayla dökmeli. <b><br/><br/><br/><font size="4">TTNET’ten nostalji kampanyası</font></b><font size="4"> <br/></font><br/>Çok fazla internet çocuğu olduk. Sosyal ilişkilerimiz zayıfladı. Ne güzeldi eskiden insanlar birbirine kart atardı, mektup yazardı. Dağdan dağa ıslıkla iletişim kurmanın yolunu bulanlar olurdu. İnternet geldi hakiki dostluklar bitti. Sanal arkadaşlıklar başladı. Buna bir dur demek isteyen Türkiye’nin internet tekeli TTNET, gün içinde sık sık interneti keserek yeniden eski haberleşme yollarımıza dönmemizi, birbirimizle fiziksel temas kurmamızı amaçlıyor. <br/><br/>Teşekkürler TTNET. Bize bu nostaljiyi yaşattığın için. Sevgili okurlarım siz de sorularınızı mail ile yollamayın, bir maili baştan sona okuyuncaya kadar sekiz kere modemimi restart ediyorum. Bana kart atın ya da mektup yazın, eski siyah beyaz mutlu günlerimizdeki gibi.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7228.htm), [web.archive.org (arşiv bağlantısı)](http://web.archive.org/web/20100106203006/http://taraf.com.tr:80/makale/7228.htm)
# Her şeye Rağmen Yaşayan Diller Enstitüsü

*Dr. Sivilay Genç 17.09.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, 64 yıllık hayatımda konuştuğum, rüya gördüğüm dil için YÖK bir enstitü kurmuş. Adına da Yaşayan Diller Enstitüsü demiş. Abla, sen bizim YÖK başkanından çok daha yaratıcısındır. Sen olsan Kürtçe öğretilecek enstitüye ne isim koyardın? (Hasan Vanlı)<b> <br/><br/>Cevap:</b> Sevgili Hasan, Ahmet Hamdi Tanpınar’ın Saatleri Ayarlama Enstitüsü’nden sonra ülkemizin gördüğü en ilginç enstitü olayı ile karşı karşıyayız. Ben olsaydım, Her şeye Rağmen Yaşayan Diller Enstitüsü derdim. Tabii ki; Türkleştiremediğimiz Diller Enstitüsü de hemen akla gelen seçeneklerden. Biraz uzun olabilir ama; Bükemediğin Dili Öğreteceksin Enstitüsü’nde de karar kılınabilir. <br/><br/>Biz yine de bu isimlere takılmayalım. Bir ülkede milyonlarca insanın konuştuğu bir dil için enstitü kurmak dünya için çok sıradan, minik bir adım olsa da bizim üniversite profesörleri için çok çok büyük bir adım. Biz bu arkadaşların karşısına geçelim ve “Hadi! Bir adım daha, hadi tay tay yavrum” diyerek yürümeyi öğrenmelerine yardımcı olalım. <b><br/><br/><br/><font size="4">Sıcak küvet etkisi</font> <br/><br/>Soru:</b> Sevgili Sivilay Abla, bir bakıyoruz anneannesinin Ermeni olduğu ortaya çıkan bir adam hayatını Türk milliyetçiliğine adıyor, bir solcu herkesten çok general dalkavukluğu yapıyor, en ezilmiş kesimlerde en koyu hamaset edebiyatı yapılıyor. Bunun psikoloji bilimindeki karşılığı nedir? (Tunç Tiryaki)<b> <br/><br/>Cevap:</b> Sevgili Tunç, insanın kendi varlığı için en tehlikeli bulduğu gücün koltuğunun altına girmesi, üç ay banyo yüzü görmemiş bir bedenin lavanta kokulu sıcak bir küvete oturmasıyla aynı rahatlama hissini yaratır. Tıpta buna sıcak küvet etkisi diyoruz. <b><br/><br/><br/><font size="4">Demirel’den arınmak</font> <br/><br/>Soru:</b> Kıymetli Sivilay Abla, abla dememe bakma senden yaşlıyım. Yıllarca bu Demirel’i başının üzerinde taşıyan ahalinin bir ferdiyim. Hiç vermediysem 15 kere kendisine ya da belediyesine oy vermişliğim vardır. “Başörtülüler Arabistan’a gitsin” demişti, şimdi de “Ordu devleti korumak için darbe yapma hakkına sahiptir” diyor. Ben Demirelci olma vebali ile ölmek istemiyorum. Nasıl arınabilirim? (Kemalettin Taylan)<b> <br/><br/>Cevap:</b> Sevgili Kemalettin, bütün Karadeniz ormanlarını odun yapsan, Zonguldak madenlerinin kömürünü köküne kadar çıkarsan; tüm bu malzemeyi üst üste yığıp bir ateş yaksan, Marmara denizinin suyunu kaynatsan ve bu suda yıkansan bile Demirelci olma vebalinden kolay kolay kurtulamazsın. Aynı zamanda 70 milyonun her bir ferdinden, ahrete intikal etmişlerinden ve henüz doğmamışlarından da helallik alman lazım. <b><br/><br/><br/><font size="4">Ölmedi, etkisiz hale geldi</font> <br/><br/>Soru:</b> Sevgili Sivilay Abla, bu mesajı biraz da korkarak yazıyorum. 15 yaşında bir Kürt genciyim ne de olsa. 14 kurşunla vurulabilir, hapse atılabilirim, dipçikle kafam ezilebilir ya da kolum kırılabilir. Şunu merak ediyorum. Neden bir insan öldüğünde hayvanlar için bile çok görülmeyen ölüm yerine “etkisiz hale getirildi” deniyor. Bu beni tahrik ediyor. Etkisiz hale getirilmiş veya getirilmekle yüz yüze birçok akrabası olan biri olarak bu beni isyan ettiriyor. (Diyar Kawa)<b> <br/><br/>Cevap:</b> Sevgili Diyar. Bu Kürtlere karşı özel bir uygulama değil. İlkokullarda öğretmenler çocukların suratlarına tokat atar. Çocuk araba çarpmışa döner ama ıstırabı bununla bitmez. Öğretmen, yüzü mosmor olmuş çocuğa bir de “Acıdı mı” diye sorar ve (ağlamaklı Ömercik sesiyle okuyun) “Yok acımadı öğretmenim, hiç acır mı? Öğretmenin vurduğu yerde gül biter” demesini bekler. O yüzden devlet vurunca gül biter, hep de mor gül biter ama gül güldür. Yanaklarda mor güllerin bittiği bir ülkede, devletin vurduğuna da öldü denmiyor, etkisiz hale getirilmiştir deniyor haliyle. <b><i><br/><br/><br/>Genel soru:</i></b> Geçen hafta niye yoktun?<b> <br/><br/>Cevap:</b> Afette gemiden ilk atılacaklar listesinde olduğumdan.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/7459.htm), [web.archive.org (arşiv bağlantısı)](http://web.archive.org/web/20091217142415/http://www.taraf.com.tr:80/makale/7459.htm)
# Satılık ruhlar pazarı

*Dr. Sivilay Genç 24.09.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, Türkiye’de çok sık görülen bir insan tipi var. Herkesin kendileri gibi düşünmek zorunda olduğuna inanıyorlar. Farklı düşünen, farklı şeyler söyleyen, yazanlar muhakkak ruhunu düşmana satmıştır. ABD’den ya da en iyi ihtimal AB’den para alıyordur. Ablacım merak ediyorum, ruh ve sivil hastalıkları ilminde kendisinden olmayanı ‘satılmış’ olarak görme sendromunun açıklaması nedir? (Fahrettin Kerimoğlu)<b> <br/><br/>Cevap:</b> Sevgili Fahrettin, hoşlanmadıkları fikirlere sahip kişilere satılmış diyenler, esasında ruhlarını çok önceden satılık ruhlar pazarında satışa çıkarmış, alan çıkmayınca fiyatı yarıya düşürmüş, sonra yine düşürmüş ve yine düşürmüş yine de bir alıcı bulamamış, kısacası beş para etmeyen insanlardır. Bu eziklik sözünü ettiğin algı bozukluklarına neden olmaktadır. Akılları fikirleri ruhlar pazarında dönen paradadır. Kendilerinden daha yetenekli insanların pazarda ne kadar edeceğinin hesaplarını yaparak haset ederler. Üç-beş sente tav olmaya hazır oldukları bir serbest pazarda, binlerce dolara para demeyeceklerin kesinlikle bu işe hayır diyemeyeceklerine iman ederler. <br/><br/>Tek çözüm bir hayırseverin çıkıp bunlara toptan bir fiyat vermesi, kimseye zarar veremeyecekleri bir yerlerde istihdam etmesidir. Yoksa bunlardan rahat yok. <b><br/><br/><br/><font size="4">Türk olmak da seninle gurur duyuyor mu?</font> <br/><br/>Soru:</b> Sevgili Sivilay Abla, ben bir Türk oğlu Türküm. Türk olmaktan korkunç gurur duyuyorum. Bunları yazarken titriyorum. Cezbe halim geçmiyor. Türkiyemdeki sokak kedilerinin dahi diğer ülkelerdeki kedilerden daha üstün olduğunu düşünmekten kendimi alamıyorum. Bütün günümü internet kafede Türklüğe yapılan saldırıları püskürtmekle geçiriyorum. Geceleri ise plakalardaki mavi AB etiketinin üzerine kırmızı beyaz Türk etiketi yapıştırarak arabaları millileştiriyorum. Sence ben hasta mıyım? (Rumuz: Turkkan_85)<b> <br/><br/>Cevap:</b> Sevgili Turkkan_85, Türk olmaktan istediğin kadar gurur duyabilirsin ama bakalım Türk olmak da seninle gurur duyuyor mu? Kendine önce bu soruyu sormakla işe başlayabilirsin. Türk olmanın gurur duyulacak bir değer olmasına senin katkın nedir? Yoksa Türk olmaya yük müsün? <b><br/><br/><br/><font size="4">Yandaş medyadan kalleş medyaya</font> <br/><br/>Soru:</b> Sevgili Sivilay Abla, umutlarını demokratik açılıma bağlamış bir Kürt olarak <i>Star</i>’ın <i>Show</i>’un haberlerini bünyem kaldırmadığından düzenli olarak <i>ATV</i> haberi izliyorum. Ancak bir süredir <i>ATV</i>’nin <i>Star</i>’dan <i>Show</i>’dan bir farkı kalmadı. ‘Yandaş’ medya olmaktan yorulup kalleş medya mı oldu yoksa? (Delil –Batman) <br/><br/>Cevap: Sevgili Delil, soruna cevabı yıllar önce atalarımız vermiş: Vur deyince öldürmek. Kantarın topuzunu kaçırmak. <br/><br/>Ancak bu kararı alanlar için de dağarcığımızda özlü sözler mevcuttur: Dimyata pirince giderken evdeki bulgurdan olma. Alma başbakanın ahını, çıkar vergi borcu vergi borcu.<b> <br/><br/><br/><font size="4">Amiral! Demir al! <br/></font><br/>Soru:</b> Sevgili Sivilay Abla, Fatih Altaylı, Türkiye’nin yeni amiral gemisinin <i>Habertürk</i> olduğunu söylüyor. Yoksa Özkök’ten kaçıp Altaylı’ya mı tutulduk? (Selim Hoşver)<b> <br/><br/>Cevap:</b> Sevgili Selim, amiral battı, ‘Game Over’. Hâlâ farkında değiller. Gazeteleri günde 300 bin satıyor. <i>Haber7.com</i> 15 milyon tıklanıyor. Fatih Altaylı’nın köşe yazısından sekiz kat daha fazla okunan blog yazarları tanıyorum. Geçmiş olsun. Gazetecilik, gazetecilik yapmaktan başka elinden bir iş gelmeyen insanların gayretiyle ayak diretiyor. Şartlar böyleyken keşke kimse bu kadar büyük laflar etmese. <br/><br/>Sözlerimi şu dizelerle bağlıyorum: <br/><br/><em>Fatih amiral olmuş ise bu zamanda, </em><br/><em>Demir almak zamanı gelmiştir bu limanda.</em></p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7586.htm), [web.archive.org (arşiv bağlantısı)](http://web.archive.org/web/20100212200542/http://taraf.com.tr:80/makale/7586.htm)
# Düğün

*Dr. Sivilay Genç 01.10.2009*

<div class="yazi"><b>Sevgili okurlarım, hastalarım. Yaz boyunca bir yığın düğün davetiyesi aldık. Araya ramazan girdi, biraz soluklandık. Bayramdan sonra düğünlere kaldığımız yerden devam ediyoruz. Sadece <i>Taraf</i> ailesinde bir kaç hafta içinde üç düğün oldu. Bu nedenle bu haftayı düğün sorularınıza ayırıyorum. <i>Taraf</i>’ta böyle giderse ikinci turlara sıra gelecek. Sıranın başında ben varım, benden sonra da Ahmet Altan. </b><br/><br/>***<b> <br/><br/>Soru:</b> Düzeyli beraberliklerin düzeysiz ayrılıkları kovaladığı, boşanma avukatlarının altı ay sonrasına randevu verdikleri bir çağda evlenme yaşına gelmiş gençlere evlenmelerini tavsiye ediyor musunuz? <b><br/><br/>Cevap:</b> Evet, ediyorum. <b><br/><br/><br/>Soru:</b> Düğün insanın en mutlu günü müdür?<b> <br/><br/>Cevap:</b> Bu büyük bir yalandır. Düğün, düğüne gelen davetliler için mutlu bir gündür. Ancak düğün sahipleri için ayıp olmasa evlenmekten bile vazgeçirebilecek kadar sıkıntılı bir gündür. Düğünü kazasız belasız atlatan bir çift olağanüstü bir durum olmazsa en az bir on yıl daha evli giderler. <b><br/><br/><br/>Soru:</b> İlk dansı etmek mecburi midir?<b> <br/><br/>Cevap:</b> Eşli dansların hiç popüler olmadığı ülkede, genetik olarak dansa yatkın olmayan bir toplumun ferdi olan gelin ve damat, ilk dans gösterilerini 300-500 insanın bakışları altında verirler. Türkiye’nin en ünlü dansçılarına bile bu kadar kalabalık bir seyirci kolay kolay nasip olmaz. Genç çiftlerimizin ilk dans ile nasıl bir cüretkârlık gösterdiklerini varın siz hesap edin artık. <b><br/><br/><br/>Soru:</b> Evlenme olayında neden bu kadar âdet, gelenek ve görenek var?<b> <br/><br/>Cevap:</b> Kız tarafı, nikâh masasında evet diyecekleri zamana kadar avantajın ellerinde kalacağını çok iyi bilirler. Bu ‘bir namazlık saltanat’ın tadını çıkarmak için de tavanarasından, naftalinli sandıklardan çıkarmadıkları gelenek, görenek kalmaz. Çünkü; âdetlerin, gelenek ve göreneklerin büyük çoğunluğu erkek tarafının aleyhinedir. “Bana göre bekaret saçmalıktır”, “Evlenmeden önce bir kaç yıl aynı evi paylaşmalıyız” düzeyinde kadın-erkek ilişkisine asri normlarla yaklaşan bir gelin adayı, iş düğün dernek kurma aşamasına geldiğinde; kaşları bitişik, yanağı benli, pembe pazen şalvarlı köylü kızı Kezban’a dönüşür. Beşibiryerde de mi istemez, kına tepsisine üç mum yakın diye mi ısrar etmez. Hele bir de uyduda Düğün TV diye bir Türk icadı kanal var. Kızımız ezkaza bu kanalı izlemiş ise; Çerkes âdetlerini Gürcü âdetlerine, Laz âdetlerini Kürt âdetlerine harmanlar, ortaya katmerli bela çıkar.<b> <br/><br/><br/>Soru:</b> Evlenmek tutsaklıktır diyorlar, doğru mu?<b> <br/><br/>Cevap:</b> Asla! Evlenmek özgürleşmektir. Bir kere bütün bir toplum seni evlendirmeyi kafaya koymuştur. Ayak diretmenin bir anlamı yoktur. Annen, baban mürüvvetini göremeden öleceklerinden korktuklarını söyleyerek ciğerine ciğerine çalışır. Ev sahipleri bekâra kiralık ev vermeyerek köşeye sıkıştırır. Bir düğün davetinde en kötü masa bekârlara ayrılır. Arkadaş gruplarında evlenenler bekâr kalanları dışlar. Televizyonlar, cesedi koktuğu için beş gün sonra komşuları tarafından bulunan yaşlı insanların, yalnız ölme korkusunu içimize salan, haberleriyle doludur. Bir terör örgütünde bile canlı bomba seçilirken bekâr olanlar öncelikli tercih edilir. <br/><br/>Bu nedenle evlenmek tüm bu prangalardan kurtulmaktır.<b> <br/><br/><br/>Soru:</b> Düğün pastasını kesip birbirine yedirmek ne anlama gelir?<b> <br/><br/>Cevap:</b> Evlenenlerin çocuk yapması beklenir. Zaten nihayetinde tüm toplumun elbirliğiyle seni evlendirmeye çalışmasının arkasında kış geceleri sarılacağın bir eşin olması iyi niyeti yoktur. Hedef; çocuk yapman, o çocuğu insanlık adına büyütmen, böylece insan neslinin devam etmesidir. Büyümesi için çocuğun yemek yemesi gerekir. Hele bu çağda çocukların alayı iştahsız ve şımarıktır. <br/><br/>Düğünde birbirine pasta yediren çiftler aslında çocuklara yemek yedirmenin ilk pratiklerini yaparlar. Biraz yakından bakarsanız ne kadar amatör olduklarını da görürsünüz. Yani bunu tecrübe etmeye ihtiyaçları vardır. <b><br/><br/><br/>Soru:</b> Evlenenler neden kilo alır?<b> <br/><br/>Cevap:</b> Evlenenler kesinlikle kilo alır. Herkes bunu evde yemek pişmesine, hayatının düzene girmesine bağlar. Kesinlikle doğru değildir. Kadınlar ve erkekler evlendikten sonra kendini salar. Artık beğenilme ihtiyacı kalmamıştır. İlk menopoz ya da andropoz krizine kadar bu salınmışlık devam eder.
                                    
          
          
          
          </div>

Kaynak: [taraf.com.tr](http://www.taraf.com.tr/dr-sivilay-genc/makale-dugun.htm), [web.archive.org (arşiv bağlantısı)](http://web.archive.org/web/20131102165925/http://www.taraf.com.tr/dr-sivilay-genc/makale-dugun.htm)
# Yaşlılık, düşen uçaktır

*Dr. Sivilay Genç 08.10.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, şehir hayatı içinde ihtiyarlardan çok tırsıyorum. Özellikle de sinekkaydı tıraşlı, bıyıksız yaşlı amcalar ile fönlü sarı saçlı seksenine merdiven dayamış teyzeler çok gergin ve çatışmaya hazır. Hele bir de <i>Taraf</i> filan okuduğunu görürlerse otobüste, trende en azından nefret dolu bakışlarıyla taciz ediyorlar. Bu tip durumlarda soğukkanlılığımı koruyabilmek ve empati yapabilmek için bir kaç tiyo verebilir misin? (Bahadır Selimoğlu)<b> <br/><br/>Cevap:</b> Sevgili Bahadır, insan hayatını en güzel özetleyen şey bir uçağın uçuş evreleridir. Bir insanın doğuşu ve emeklemesi uçağın apronda hareket ettiği süredir. Uçağın piste çıkıp hızlanması çocukluk dönemini sembolize eder. Uçağın diklenmesi, kalkışa geçmesi gençliktir. Havada tırmanma süresi ise erken orta yaşları anlatır. Havada düz olarak gittiği süre ise olgun güzel yaşlardır. Bundan sonra olan olur. Çünkü uçak inişe geçmez irtifa kaybetmeye başlar. İşte bu yaşlılıktır. Uçağa bindiğin anda öğrendiğin ama bir türlü aklına getirmediğin acı gerçekle yüzleşme vakti gelmiştir. Hayatın doğası gereği uçak yere çakılacaktır. İşte etrafında gördüğün yaşlı insanlardaki gergin yüz ifadelerinin anlamı, uçak yere çakılana kadar yolcuların ‘aaaaaa!’ diye çığlık atmasıdır. Bir kısım yolcu kelime-i şahadet getirebilir. Bir kısmı ise kafayı bulup ‘aman sende babamın uçağı mı?’ umursamazlığı ayağına yatmayı tercih edebilir. Ancak ekseriyet hep bir ağızdan bağırmaktadır. <br/><br/>Sorunun tam cevabı olmadı ama biz yaşlıların bu halini anlarsanız, daha kolay tahammül gösterirsiniz herhalde. <b><br/><br/>Not:</b> Genç ölümlerini soracak olursanız, onlar kazadır. <b><br/><br/><br/><font size="3">Cindoruk Twitter’da</font> <br/><br/>Soru:</b> Sevgili Sivilay Abla, Demokrat Parti’ye taze başkan seçilen ve yakında Anavatan’ı da partisine katarak Merkez Sağın lideri olması beklenen Hüsamettin Cindoruk artık Twitter’daymış. Bu sayede an be an Cindoruk’un adımları internetten takip edilebilecekmiş. Acaba Cindoruk’un teknolojiyi bu kadar yakından takip etmesi merkez sağ için bir ümit ışığı olabilir mi? (Sefer Cingöz)<b> <br/><br/>Cevap:</b> Sevgili Sefer, 1972 model bir Magirus’a yol bilgisayarı taksan ne olur. Magirus yolcuları daha mı hızlı gidecekleri yere ulaşacak. Beş bant ekolayzerli DVD playerlı, home theatrelı müzik sistemi taksan içerdekilere daha mı az motor gürültüsü gelecek. Hepsini geçiyorum da bu Anavatan’la birleşmeyi geçemiyorum. DP ile Anavatan’ın birleşmesiyle bizim Magirus’un motoru rektifiye mi olacak. Hayır! En fazla arka camına “Tek rakibim THY” çıkartması yapıştırmış olur.<b> <br/><br/><br/><font size="3">Alacak - verecek davası</font> <br/><br/>Soru:</b> Sivilay Abla, DİSK Başkanı Süleyman Çelebi alacak verecek davasından dolayı topuğundan vurulmuş. DİSK yetkilileri ise bu olayla ilgili sosyalist manifesto gibi açıklama yaptı. Sizce neden? (Tamer Parlak)<b> <br/><br/>Cevap:</b> Sevgili Tamer, bizim sol tüm dünyayı emperyalistler ve sömürülenler olarak görür. Hele bugünlerde IMF ve Dünya Bankası, yani dünyanın en büyük alacaklıları Türkiye’de olduğundan, başkanlarının alacak verecek davasını da bu emperyalizm - sömürü denkleminde algılamış olmalılar. <b><br/><br/><br/><font size="3">Tüm travestiler, Üsküdar Sultantepe Mahallesi Kaftan Sokak’a</font> <br/><br/>Soru:</b> Sevgili Sivilay Abla, İstanbul polisi yaya olarak işe çıkan travestilere trafik cezası yazıyor. Sanki sekreterlik işi verdiler de biz mi gitmedik? Artık evimizden çıkamaz olduk. Bize ne olursun bir yol göster. (Ahu)<b> <br/><br/>Cevap:</b> Sevgili Ahu, seni ve arkadaşlarını İstanbul’un Amsterdam Kırmızı Fener’i aratmayacak sokağına davet ediyorum. <br/><br/>Üsküdar, Sultantepe Mahallesi, Kaftan Sokak. Sokağın bir köşesinde çilingir sofrası kurmuş dört delikanlı, bir köşesinde ot çeken lise öğrencileri, az aşağıda bira içip şişeleri yola yuvarlayanlar ve şahane bir Boğaz manzarası. Nasıl olsa polis tüm ihbarlara rağmen bu sokağa müdahale etmiyor, siz de gelin bu özgürlük ortamından yararlanın.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/7824.htm), [web.archive.org (arşiv bağlantısı)](http://web.archive.org/web/20100218135054/http://www.taraf.com.tr:80/makale/7824.htm)
# Tahralar yasaklansın

*Dr. Sivilay Genç 15.10.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, evinin önünde vücudu parçalanarak çocuk yaşta hayata veda eden Ceylan’ın ölüm nedeni, daha önce tahmin edildiği gibi havan topu değil, elindeki tahrayı bombaatar mühimmatına vurmasıymış. Havan topu diye tutturanlar da orduyu yıpratmaya çalışan kötü niyetli insanlarmış. Bu açıklamalar karşısında çıkmaza düştük, yardımını rica ediyoruz. (Berkin – Sevda)<b> <br/><br/>Cevap:</b> Sevgili Berkin ve Sevda, nihayet bilirkişi raporu açıklandı ve ülke olarak rahatladık. Havan topu değilmiş. Cinayet aleti tahradan yola çıkarak katile yani tahra üreticisine ulaşılması an meselesiymiş. Ülkemizin güneydoğusunda sıkça görülen mühimmat bitkileri arasında yer alan bombaatar mermisine yataklık eden kurumuş otlar da devletin güvenlik güçleri tarafından anız yakma yöntemiyle cezalandırılmıştır. Bombaatar mermisinin araziye atıldığında patlamaması için söz konusu mühimmatı rutubetli bir ortama bırakan personelin Amerika ve Avrupa bağlantıları araştırılmaktadır. Durum bundan ibaret iken havan topu diyerek ordumuzu yıpratmak için fırsat kollayanların ince ince tasarlanmış bu kusursuz komplonun bir parçası olduğu hemen anlaşılmaktadır. <br/><br/>Bu olay bize ders olmalı, tahra üretimine sınırlandırma getirilmeli, askerliğini yapmayan ya da arazilerimizde sıkça rastlanılabilecek mühimmat türleriyle ilgili özel bir eğitim almayanlara tahra satışı yasaklanmalıdır. Özellikle güneydoğu illerindeki İlköğretim okullarında okutulan Hayat Bilgisi derslerinde ünite konularından biri bu temel hayat bilgisine ayrılmalıdır. <b><br/><br/><br/><font size="4">Uşaklık sanattır</font> <br/><br/>Soru:</b> Sevgili Sivilay Abla, okyanus aşırı bir iş seyahatinden dönerken Fransız Havayolu ile uçtum. Altmış yaşına merdiven dayamış yaşlı bir kabin görevlisinin bize hizmet edeceğini görünce önce şaşırdım. Ama adam işine başladığında hayranlıkla onu izledim. Adam bir kabin görevlisi değil bir sanatçıydı, sabaha kadar sürekli güleryüzle hizmet etti. Neden bizde böyle hostlar, hostesler yok? (Gökhan Bayoğlu)<b> <br/><br/>Cevap:</b> Sevgili Gökhan, sanatçı olmalarını geç, Türk hosteslerden dayak yemeden uçaktan inersen kendini şanslı hissetmelisin. Kimse gücenmesin ama zaten ne endam var ne de göz dolduran bir güzellik. Bir de üstüne kaba sabalık, en iyi ihtimalle sakil duran sahte bir kibarlık. <br/><br/>Ben bu durumun kaynağını araştırdım ve belki şaşıracaksınız ama Atatürk’e vardım. Hep anlatılan ve Atatürk’ün büyüklüğüne delil olarak sayılan bir hikâye vardır. İngiliz Kralı ya da Prensi Türkiye’yi ziyarete gelir. Köşkün garsonu yemek servisi yaparken ayağı takılır ve elindeki tepsiyle iki seksen yere uzanır. Bu rezalet karşısında Atatürk İngiliz Kralı’na döner ve “Ben bu millete her şeyi öğrettim, bir tek uşaklığı öğretemedim” der. Böylece hem dünyanın en iyi uşaklarının çıktığı İngilizlere laf çakmıştır hem de yemek dolu tepsiyle yere düşen Türklüğün gururunu yerden toplayıp ayağa kaldırmıştır. Bu hikâye ile övünülür durulur. <br/><br/>İşte garsonluğa, hatta tüm hizmet sektörüne burun bükerek bakmamızın genetik kodları bu olayda gizli. Sadece uçaklarda değil, Türkiye’de en lüks lokantaya da gitsen garsonların suratı beş karıştır. Yüzlerinde sadece eve gitme isteği okunur. Kenara çeksen söyleyecekleri şey “Bizimkisi de meslek mi, sabahtan akşama kadar millete uşaklık ediyoruz” olur. Halbuki insanlara hizmet etmek kutsaldır. En başta annelik mesleğidir. Uşaklığı da aşağılamak gülünçtür. Beğenmediğiniz uşaklar dünyayı kökünden etkileyecek insanları yetiştirmiştir.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/7940.htm), [web.archive.org (arşiv bağlantısı)](http://web.archive.org/web/20100225001810/http://taraf.com.tr:80/makale/7940.htm)
# Açılım nedir

*Dr. Sivilay Genç 22.10.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Abla, açılım açılım diyorlar. Nedir Allah aşkına? Şunu anlayabileceğimiz bir şekilde izah eder misin? (Abdullah) <b><br/><br/>Cevap:</b> Sevgili Abdullah, bak şimdi. Bir gün bir haber aldın. Alışveriş merkezinin villa çekilişinde büyük ödül sana çıkmış. Ancak geç haberin olduğu için işlemleri o gün mesai saatine kadar yapman gerekiyor. Yoksa villa birinci yedek talihliye geçecek. Mesai saatinin bitmesine de az bir süre kalmış. Arabana atlıyorsun ve hızla alışveriş merkezine doğru yola koyuluyorsun. Bu arada bir arabayla çarpışıyorsun. İkinizde arabadan iniyorsunuz. ‘Sen vurdun’, ‘yok ben değil sen bana vurdun’ kavgasına tutuşuyorsunuz. İşte burada kavgayı devam ettirmek ile mesai saatini kaçırıp villadan olmak arasında kalıyorsun. Eğer sinirlerine yenilip açılım yapmazsan kavgayı sürdürürsün. Biraz daha yumruklaşırsınız. Mesai biter, fırsat kaçar, 200 liralık hasarı ödememek için 500 bin dolarlık villa yedek kazanana kaptırılır. Açılım yapmak ise ‘tamam kardeşim kim vurduysa vurdu, ben senin arabanı da yaptırırım’ demek, ödülü almaktır.<b> <br/><br/><br/><font size="3">Hukuk manevrası</font> <br/><br/>Soru:</b> Sevgili Sivilay Abla, hukuk profesörleri 34 PKK’lının Türkiye’ye girişinin hukuk normlarına uygun olmadığını söylüyorlar. Hukuk devleti çiğnenerek barış olur mu? (Tuğçe) <b><br/><br/>Cevap:</b> Sevgili Tuğçe, 34 kişi Irak’tan Türkiye’ye giriş yaptı, sağlık muayeneleri yapıldı, savcılar ifadelerini aldı, haklarında yakalanmalarına dair bir mahkeme kararı olmadığı için serbest bırakıldılar. Hadi diyelim, prosedür biraz zorlandı, orta yol bulundu, iş tatlıya bağlandı. Kılı kırk yaran hukukçu kişilikler, bu kadarcık bir hukuk manevrasını kaldıramadı. Daha önce aynı adamı tutuklayan, yargılayan ve infaz eden olduğu uzun bir dönem geçirmiştik. 17 bin insan bu vahşi Batı adaletinden nasiplerini alıp asit kuyularını, kör çukurları, otoban kenarlarını boylarken hukuk profesörleri henüz asistan mıydılar?<b> <br/><br/><br/><font size="3">Öcalan dedi diye</font> <br/><br/>Soru:</b> Sevgili Sivilay Abla, açılım iyi ama<b>, </b>Öcalan dedi diye gelmeleri kanıma dokunuyor. Nasıl bu halden kurtulabilirim? (Hilal)<b> <br/><br/>Cevap:</b> Sevgili kardeşim zaten Öcalan dedi diye dağa çıkmışlardı. Kim çıkardıysa o indirsin. Bundan daha normal ne olabilir.<b> <br/><br/><br/><font size="3">Havyar ve uçak <br/></font><br/>Soru:</b> Sevgili Sivilay Abla, 34 PKK’lının memlekete girişi, tüm yurtta, dış temsilciliklerimizde ve KKTC’de törenlerle kutlanmış. Sınıra kırmızı halı serilmiş, Ankara’ya gelişleri için ATA uçağı tahsis edilmiş. Havaalanında Türk kahvesi ikram edildiği için kriz çıkmış, kriz Beluga havyarı ikram edilerek bastırılmış. Çok bunalımdayım, yardım et? (Yılmaz Özdil – Hürriyet)<b> <br/><br/>Cevap:</b> Sevgili Yılmaz, 25 yıldır her şehit cenazesinden sonra komutanların, devlet yetkililerinin “son terörist etkisiz hale getirilinceye kadar” diye başlayan nutukları, sonunda gerçek oluyor. Dağdaki teröristler kendi ayaklarıyla etkisiz hale geliyorlar. Tamam kabul, komutanlar dedi diye değil ama bu durumu komutanlar bile çok fazla kafaya takmıyor, sen niye bunalıma giriyorsun? <br/><br/>Havyar yedirmişler, diyorsun. Tamah ettiğin şeye bak. Gelen PKK’lıların bütün hayatlarında yediklerini, içtiklerini toplayıp kalori vitamin hesabına vursan; senin bir ayda bünyene giren kaliteli öğünlerin kalori ve vitaminlerine erişemez. <br/><br/>Ayaklarından ciplere bağlayıp Ankara’ya kadar sürüklemek varken uçağa binmelerine de bozulmuşsun. Zaten son zamanlarda uçak biletlerinin ucuzlamasıyla havaalanlarının havasının bozulmasından da şikâyetçiydin. Şimdi bir de bunlar çıktı, uçak olayı iyice ayağa düştü diye dert etme, Business Class var.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8071.htm), [web.archive.org (arşiv bağlantısı)](http://web.archive.org/web/20100304072140/http://taraf.com.tr:80/makale/8071.htm)
# Yavuz hırsız sualleri

*Dr. Sivilay Genç 29.10.2009*

<div class="yazi"><b>Soru:</b> Sevgili Sivilay Abla, etrafımdaki pek çok kişi neden bütün belgelerin <i>Taraf’</i>a geldiğini soruyor. Bu soruyu sormakta biraz olsun hakları yok mu? (Erdem Niyazi)<b> <br/><br/>Cevap:</b> Sevgili Erdem, tabii ki soru sorma hakları var. Evet, bütün belgeler bize geliyor. Cevap bölümünü de boş bırakıyorum. Açık çek. İstediğiniz gibi doldurun. İster ordu içinde fanatik <i>Taraf</i> okuru subaylar var, traj artsın diye veriyor deyin, ister CIA veriyor deyin, isterseniz Fethullahçı dayanışması, çekinmeyin. Ama şimdi soru sorma hakkı bana geçti. Kocaman generaller niye böyle kısmet bağlayan kocakarı büyüsü gibi planlar yapıyor peki, ayıp değil mi? Pardon iki soru oldu. ‘Ayıp değil mi’yi geri alıyorum. Nedir bu planlar arkadaşım? Aloo!<b> <br/><br/><br/><font size="3">Belge yalan, dünya yalan <br/></font><br/>Soru:</b> Sevgili Sivilay Abla, Orgeneral İlker Başbuğ her şeye yalan diyor. LAW silahına boru, darbe planına kağıt parçası. Bu hal neye işarettir? (Recep Köse)<b> <br/><br/>Cevap:</b> Sevgili Recep, dünyadan elini ayağını çekmiş, erenlere karışmış bir hale işarettir. Biz yerin altından LAW silahı çıktı diye heyecan yapıyoruz. Günlerce darbe planı belgesini konuşuyoruz. İlker Paşa ise biz ölümlüler gibi nesneleri metalaştırmıyor. Boru yalan, belge yalan, zaten dünya yalan deyip geçiyor. En sağlıklısı aslında. <b><br/><br/><br/><font size="3">Sanki İsveç ordusunda...</font> <br/><br/>Soru:</b> Sevgili Sivilay Abla, Dursun Çiçek’in imzasının gerçek çıktığına inanamıyorum. Bu çok büyük bir skandal değil mi? Hayretler içindeyim! (Pelin Yaşar)<b> <br/><br/>Cevap:</b> Sevgili Pelin, ben de size hayret ediyorum. Belge sanki İsveç ordusunda ortaya çıktı. Bu tür belgeler TSK’nın rutinidir. İç Hizmet Kanunu gereği böyle planlar yapılır. 27 Mayıs darbesi başarılı olmasaydı ve Albay Alparslan Türkeş imzalı belgeler bu şekilde ortaya çıksaydı muhtemelen o belgelerde de şöyle yazacaktı: “DP’nin yükselişi durdurulamıyor. Bizim parti CHP etkili olamıyor. İş başa düştü. Üniversitelerde provokatif eylemler yapılmalı, gençler kıyma makinesine attırılıyor şayiaları yayılmalı. Mayıs ayının sonuna doğru TSK yönetime el koymalı, bütün DP’liler Yassıada’ya götürülmeli ve kilit isimler idam edilmeli.” <br/><br/>Sen bunu, 12 Mart, 12 Eylül, 28 Şubat için de düşün. Bakalım Albay Çiçek mi daha hayret verici Albay Türkeş mi?<b> <br/><br/><br/><font size="3">Kutlamalara PKK teessüf eder</font> <br/><br/>Soru:</b> Sevgili Sivilay Abla, dağdan inip eve dönenlerin sınırda yaptığı kutlamalar biz barışseverleri dahi gerdi. Bu konuda kendi içimde bir tezat yaşıyorum. Bir şey söyle de bizi rahatlat Allahını seversen. (Yaman Öğüter)<b> <br/><br/>Cevap:</b> Sevgili Yaman, dağdan inen PKK’lıların sevinçlerini kendine dert eden Türklerin hepsi ahmaktır. Hiç kusura bakmayın. Asıl PKK yöneticilerinin teessüf etmesi lazım. “Size o kadar mı kötü bakıyorduk. Bizim kamplarımızda olmaktan o kadar mı hoşnutsuzdunuz da Türkiye’ye gidince bu kadar sevindiniz” diye tafra yapması lazım. Bizim Kurtuluş da yazdı bunu zaten. <br/><br/>Bizim millet yine her zamanki gibi olayı 180 derece yanlış yorumladı. Bu derece toplu basiretsizlikle nasıl bu ülke hâlâ ayakta duruyor şaşırıyorum. Buralardan geçmiş evliyaların, enbiyaların hatırına herhalde.<b> <br/><br/><br/><font size="3">Biracı bombacı</font> <br/><br/>Soru:</b> Sevgili Sivilay Abla, Danıştay katili Alparslan Arslan, Allah’tan aldığı emir ile Cumhuriyet Gazetesi’ni bombaladığını söylüyor ısrarla. Peki, Allah’tan alınan emir için neden birahaneden adam toplamış olabilir? (Kübra Denizli)<b> <br/><br/>Cevap:</b> Sevgili Kübra, şimdi böyle bir kutsal görev için zaten cenneti garantilemiş cami cemaatini kullanmak işin kolayıdır. Mühim olan kötü yola düşmüş, hak yolundan sapmış kişileri hayır hasenata sevk etmektir. Üstelik bizim ülkede birahanedekiler irşada en açık kişilerdir. Biracıların içtikten sonra şişeyi yere vurup kırmaları aslında işledikleri günahın delilini yok etme çabasıdır. Anlaşılacağı üzere Alparslan Arslan da bir taşla pardon bir bomba ile iki kuş vurmak istemiştir.
              </div>

Kaynak: [taraf.com.tr](http://www.taraf.com.tr:80/makale/8193.htm), [web.archive.org (arşiv bağlantısı)](http://web.archive.org/web/20100310232953/http://www.taraf.com.tr:80/makale/8193.htm)
# Devletin paçasına yapışmak

*Dr. Sivilay Genç 05.11.2009*

<div class="yazi"><b>Soru:</b> Sevgili Sivilay Abla, ben <i>Taraf</i> okuru bir Aleviyim. 8 kasımda mitingimiz var. Çünkü yaşadığımız çok fazla sorunumuz var. Bu kadar sorunumuz olmasına rağmen neden Aleviler bu kadar sisteme entegre, devlete dost? (Rumuz: Pircan) <b><br/><br/>Cevap:</b> Sevgili Pircan, bu ülkede yaşayan insanların yüzde 90’ı mağdurdur. Sistem o mağduriyetler üzerinden yüzde 10’un müreffeh bir hayat yaşaması şeklinde kurulmuştur. Ancak yüzde 90’ı mutsuz ve huzursuz olan bir topluluğu arıza çıkmadan yönetmek büyük bir maharet gerektirir. İşte bizim rejimimiz bu konuda oldukça işlevsel bir söyleme sahiptir. Örneğin Alevilere ‘Kabul, ben senin bir gözünü çıkardım ama Sünnilerden seni korumasam onlar iki gözünü çıkarır. Haline şükret paçama yapış, sakın bırakma’ der. Müslümanlara da aynı şeyi söyler: ‘Kabul ben sana haftada bir tecavüz ediyorum, ama seni şu Kürtlerden korumasam onlar her gün tecavüz eder. Haline şükret paçama yapış, sakın bırakma.’ Bu böyle sürüp gider. Kürtleri töreleriyle, ağalarıyla korkutur. Milliyetçileri komünistlerle korkutur. Böylece ehven-i şerci, mutlu taklidi yapan bir toplum olarak yuvarlanıp gideriz.   <b><br/><br/><br/><font size="3">Biz seçmen değil miyiz</font></b><font size="3"> </font><b><br/><br/>Soru:</b> Sevgili Sivilay Abla, ANAP ile DP birleşti. DP’nin genel başkanı Cindoruk birleşme kongresinde sürekli CHP seçmeninin hoşuna gidecek şeyler söyledi. Ergenekon’a özgürlük dedi, laiklik dedi. Biliyoruz ki bu söylem CHP’nin oy aldığı yüzde 20 hadi bilemedin yüzde 30’luk bir kitleyi cezbediyor. Cindoruk neden benim gibi yüzde 70 içinde olanlara yönelik bir propaganda yapmıyor. Bizi neden kimse seçmen yerine koymuyor? (Rumuz: İlgi bekleyen seçmen) <b><br/><br/>Cevap:</b> Sevgili ilgi bekleyen seçmen çocuğum, hatırladığım kadarıyla Cindoruk ve Mesut Yılmaz halkın oylarıyla değil, eski Genelkurmay Başkanı İsmail Hakkı Karadayı’nın fısır fısır ifadesiyle, askerlerin altın tepside sunmasıyla iktidara sahip olmuşlardı. Şimdi bütün bu kongre konuşmaları, bütün bu kaş göz oynatmalar hep askerlere yapılıyor. İktidarı yine altın tepside, olmadı gümüş tepside bize verin demek istiyorlar. Sonuç olarak sorun sizde değil, Cindoruk, Mesut Yılmaz türü insanların alışkanlıklarında.   <b><br/><br/><br/><font size="3">Hayat için kanmaya değer</font></b><font size="3"> </font><b><br/><br/>Soru:</b> Sevgili Sivilay Abla, domuz gribi dediler, tüm dünyayı velveleye verdiler. Halbuki her gün yüz kat daha fazla insan kalp krizinden ölüyor. Üstüne bir de aşısını sattılar, Sağlık Bakanı da tüm bunlara kandı. Başbakan bile Bakanı eleştirdi. Bir doktor olarak meslektaşınızı nasıl değerlendiriyorsunuz? (Ebru Tiryakioğlu) <b><br/><br/>Cevap:</b> Sevgili Ebru, bir gün Hz. Ömer’in yanına bir dilenci gelir ve “Allah için bir sadaka” deyip para ister. Ömer’de verir. Yanındakiler Ömer’e “Ya halife, bu adam fakir değildir. Sizi kandırdı” der. Halife Ömer’in cevabı ise çok güzel: “Allah için kanmaya değer.” <br/><br/>Sağlık Bakanı kandırılmış da olabilir. Ancak insanlar ölmesin diye bu aşıları aldı. Sence hayat için kanmaya değmez mi? Bir tek kişinin hayatının kurtulacağını dahi bilsek 25 milyon kişinin aşı olması gerekmez mi? Eğer hayatı bu kadar önemsersek ne terör kalır, ne şiddet.   <b><br/><br/><br/><font size="3">Darbenin bile bir adabı var</font></b><font size="3"> </font><b><br/><br/>Soru:</b> Sevgili Sivilay Abla, bizim cuntacıların en çok nesinden çekiniyorsun? (Osman Kaya) <b><br/><br/>Cevap:</b> Sevgili Osman, bizim darbecilerin silahından, tankından, tüfeğinden değil, darbeye giden yolda her şeyi kendilerine mubah görmelerinden çekiniyorum. <br/><br/>Bak Latin Amerika’ya. Delikanlı bir şekilde darbe yapıyorlar. Böyle açık seçik bir darbede tankın önünde durabilirsin. Tüfeklerine karşı yürüsen biraz zayiat vererek de olsa sonuç alabilirsin ama hedefe giden yolda her şeyi meşru görmeleriyle mücadele edemezsin.<br/><br/>Bizdekiler öyle mi? Sekiz yıl sinsice plan kuruyorlar. Toplum istedikleri kıvama gelinceye kadar karıştırıyorlar. Buyurunuz 28 Şubat. Bakınız en sonki kâğıt parçasına. Her türlü üçkâğıt, alavere-dalavere var. Darbenin bile bir adabı vardır dedirtiyorlar insana.
              </div>

Kaynak: [taraf.com.tr](http://www.taraf.com.tr:80/makale/8311.htm), [web.archive.org (arşiv bağlantısı)](http://web.archive.org/web/20100326103313/http://www.taraf.com.tr:80/makale/8311.htm)
# Başbakan’ın büyük sırrı

*Dr. Sivilay Genç 12.11.2009*

<div class="yazi"><b>Soru:</b> Sevgili Sivilay Abla, Sağlık Bakanı domuz gribine karşı aşı olun diyor, Başbakan “aşı olmam” diye çıkışıyor. Doktor olan Bakan olduğu için haliyle biz aşı olacağız ama Başbakan’ın bu itirazının sebebini de merak etmedik değil. Sebep ABD’nin aşılarla bizim kökümüzü kurutmaya çalışması olabilir mi? (Mahmut Sınmazoğlu)<b> <br/><br/>Cevap:</b> Sevgili Mahmut, sorun üzerine derinlemesine bir araştırma yaptırdım. Küçük Tayyip Erdoğan’ın öğrencisi olduğu yıllarda Kasımpaşa İlkokulu’nun yöneticileriyle ve bu okula aşıya giden hemşirelerle iletişime geçtim. Çok çarpıcı bilgiler edindim. Küçük Tayyip aşıdan fena korkuyormuş. Hemşireler kolunu bacağını kıstırıp öyle aşı yaptıklarını çok iyi hatırladıklarını söylediler. Hatta bir tanesi kaşındaki yara izinin bu mücadele sırasında ortaya çıkan arbededen kalma olduğunu ifade etti. İşte “yaptırmıcam işte, banane” o günlerden kalma aşı fobisinden kaynaklanıyor.<b> <br/><br/><br/><font size="3">Söz konusu Tek Türkiye ise <br/></font><br/>Soru1:</b> Sevgili Sivilay Abla, Demokratik açılım ile umutlarımız baharı yaşarken <i>Samanyolu Televizyonu</i>’nda yayımlanan <i>Tek Türkiye</i> dizi ile ekran karşısında buz kesiyoruz. Kürtleri kurtarmaya gelen Doktor Tarık bir anda tam yetkili Kaymakam oldu. Kamu Yönetimi sistemi içinde böyle bir uygulama var mıdır? (Erkan Çitil – Van)<b> <br/><br/>Cevap:</b> Sevgili Erkan, filmlerde böyle şeyler olur. Süpermen de görünüşte bir gazeteciydi ama insanları kurtarmak için bir çırpıda uçan, duvarın arkasını gören hatta çok darda kaldığında dünyanın dönüşünü durduran mavi elbiseli kırmızı pelerinli bir kahramana dönüşüyordu. Kürtleri kurtarmak için bölgeye gönderilen Tarık’ın da hep doktor kalmasını bekleyemezsin. Demek ki tüm tıbbi hastalıkları tedavi etti. Şimdi sırada kamu yönetiminden kaynaklanan sorunları çözmeye sıra geldi. Hem bu uygulama bize çok yabancı değil. Askerler bizi kurtarmak için darbe yaptıklarında generaller gerektiğinde vali, gerektiğinde büyükelçi yapılmıştı. <b><br/><br/>Soru2:</b> İkinci sorum ise; “Dinler arası diyalog” diyen bir cemaatin televizyonunda JİTEM ile PKK’yı boynunda haç olan bir papazın yönettiğini göstermek cemaat üyelerinde ne tür paradokslara ve davranış bozukluklarına neden olabilir?<b> <br/><br/>Cevap:</b> Zamanında Rahşan Ecevit, Doğu Perinçek gibi ulusalcılar, Hıristiyan misyonerler Türk gençlerini Hıristiyanlaştırıyor diye Türkiye’yi ayağa kaldırmışlardı. Bunun peşinden de iki rahip üç misyoner öldürülmüştü. Şimdi de bu dizinin dolduruşuna gelip “Söz konusu Tek Türkiye ise gerisi teferruattır” diyerek durumdan vazife çıkaranlar olursa diyalog yapacak bir Hıristiyan din adamı kalmayabilir. Cemaat üyeleri de diyalog diye kendi kendilerine konuşan meczuplara dönebilir. 
              </div>

Kaynak: [taraf.com.tr](http://www.taraf.com.tr:80/makale/8443.htm), [web.archive.org (arşiv bağlantısı)](http://web.archive.org/web/20100326102734/http://www.taraf.com.tr:80/makale/8443.htm)
# Bir ‘pardon’ yeter

*Dr. Sivilay Genç 19.11.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, Genelkurmay kendilerini eleştiren her haberden sonra agresif açıklamalar yapıyor. Bize yapılan bu saldırılara karşı kararlılıkla, yılmadan vesaire vesaire. Peki, neden ordumuz her aleyhte yazıdan sonra bu kadar sinirleniyor. Bu ruh halinin sebebi nedir? (Erim Taviloğlu)<b> <br/><br/>Cevap:</b> Sevgili Erim, geyler, sürekli asabi olan erkekler için “itiraf etse rahatlayacak” derler. Bu sinirlilik halinin, bir türlü kabullenememe, itiraf edememeden kaynaklandığını düşünürler. <br/><br/>Bu da aynı hesap. Yılların mahalle kabadayısının raconu artık eskisi gibi sökmüyor. Kabadayıların zamanı geçti. En çelimsizimizin, en suçiçeği geçirmiş suratlımızın mahallenin muhtarlığına seçilebileceği bir sistem geldi. İşte kabadayı bunu bir türlü anlamıyor. Özür dilemeyi geçiyorum, bıyıklarını sıvazlayıp, sağ elini kalbinin üzerine koyup bir “pardon” bile diyebilse rahatlayacak. <br/><br/>Her yazılıdan, her sözlüden 10 almaya alışmış sınıfın en mükemmeli, en hatasızı bir tanesinden 7 alsa rahatlayacak. <br/>Bizim ordu bu kusursuz ağır abi halini bir üzerinden atsa çok ciddi rahatlayacak, dünya varmış diyecek. <b><br/><br/><br/><font size="4">300 bine sempozyum <br/></font><br/>Soru:</b> Sevgili Sivilay Abla, Genelkurmay’ın toplumu biçimlendirme planı olarak gazetelerde yayımlanan belgelerden anladığım kadarıyla, TSK, türlü filmler çevirmenin yanı sıra irtica konularında düzenlenecek bir sempozyum için 250-300 bin lira para ayırmış. Bir sempozyum kaça mal olur ya da 300 bin liraya yapılacak sempozyum nasıl bir şey olur? Merakımı giderirseniz çok sevinirim. (Hasan Kartal)<b> <br/><br/>Cevap:</b> Sevgili Hasan, anlaşılan bu planları yapan hem darbe seviyor hem para seviyor. Zaten oldu olası bizim ülkemizde vatan kurtarmak hep kazan-kazan mantığıyla çalışmıştır. Devlet için bir koyan karşılığını on misli, yirmi misli alır. Kardeş kardeşi vurmasın diye gelir, OYAK’ı alır gider. <br/><br/>Sempozyum için bunca para ayrılmasının nedeni de bu olsa gerek. 300 bin liraya sempozyum değil kâinat güzellik yarışması bile yaparsın. 300 bin liraya sempozyumu geç, sempozyumun yapılacağı binayı bile yaparsın. 300 bin lirayı irtica sempozyumu için harcayacağına, bu parayı irtica isteyenler arasında bölüştürsen hepsini ikna eder, irtica istemekten vazgeçirirsin. Sorunu da kökünden kazımış olursun. <b><br/><br/><br/><font size="4">Bedelli nelere bedel</font> <br/><br/>Soru:</b> Sevgili Sivilay Abla, bizler bütün olumsuzluklara rağmen girişimci ruhunu harekete geçiren vatan evlatlarıyız. Bizler Türkiye’yi hak etmiş olduğu “muasır medeniyetler seviyesine” çıkarmayı amaç edinen Türk Genç girişimcileriyiz. Bu süreçte “bakaya”, “yoklama kaçağı” durumuna düşmüş vatan evlatlarıyız. Bizler, bu çok verimli zamanımızda askerlik görevini ifa edememenin burukluğunu da yaşıyoruz. Vatanımız için canını her zaman vermeye hazır Türk Gençleri olarak, Ülkemizin bize en çok ihtiyaç duyduğu alanda hizmet vermemizin Türk Milletinin geleceği açısından çok büyük önem taşıdığına inanmaktayız. Bize yardım edin. (Bedelli Bekleyenler Platformu)<b> <br/><br/>Cevap:</b> Sevgili Bedelli Bekleyenler Platformu üyeleri, bana ayrı ayrı gönderdiğiniz binlerce aynı mailden sonra derdinizin acil olduğunu anlıyorum. Vatanımız için her zaman canınızı vermeye hazırsınız ama vatanımız için malınızı vermeye hazır değilsiniz. Görünüşe göre oldukça hastasınız. Bence bedelli yerine GATA’dan çürük raporu almaya daha yakınsınız. <br/><br/>Vatan, millet, can, görev, muasır medeniyet. Mektubunuzda bütün anahtar kelimeler var. Kendi kendinize ordunun iştahını kabartıyorsunuz. Bu mektubu okuyan askerlik şubesi başkanı sizin gibi doğuştan asker, kahraman soylu delikanlıları elinden kaçırmayacaktır. Bana mail göndermeye devam ederseniz IP numaralarınızı en yakın askerlik şubesine vereceğimden emin olabilirsiniz. </p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8568.htm), [web.archive.org (arşiv bağlantısı)](http://web.archive.org/web/20100130221205/http://taraf.com.tr:80/makale/8568.htm)
# İlk Taş Anıtı

*Dr. Sivilay Genç 26.11.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, Acaba 9 Eylül’de Yunanlılar değil de yanlışlıkla İzmirliler denize dökülseydi, yine İzmir öfkeli laiklerin merkezi olur muydu? Yunanlılar denize dökülemeseydi ve İzmir Yunanistan’a geçseydi bu bizim için mi, Yunanistan için mi daha hayırlı olurdu? Acaba 9 Eylül’ü bizim mi İzmir’in kurtuluşu olarak kutlamamız normal yoksa Yunanlıların İzmir ve İzmirlilerden kurtuluş günü olarak kutlaması mı? (Çelik Demircan)<b> <br/><br/>Cevap:</b> Sevgili Çelik, tarihsel olaylar üzerinde ne kadar spekülasyon yapılsa boş. Saydığın tüm seçeneklerin avantajları da dezavantajları da olabilir. Tabii İzmir Yunanistan’a geçseydi Canan Arıtman kesin Yunan Parlamentosu’na İzmir vekili olarak girer, “Karamanlisin anneannesi Ermeni” pardon “Karaman Türkü” derdi. Türk Parlamentosu’nun gördüğü en ırkçı bakanlardan Vecdi Gönül “mübadele olmasaydı Yunanistan ulus-devlet olamazdı” diyebilirdi ama işi buradaki kadar kolay olmazdı. Mübadelede Atina civarına yerleştirilen Türkiye Rumları çektikleri sıkıntının acısını ondan çıkarırlardı. <br/><br/>Canan Arıtman ve Vecdi Gönül’ün Yunanlılarda kalması çifte kazanç gibi gözükse de Sezen Aksu’nun şarkılarını Yunanca yazacak olması terazinin aleyhimize dönmesine neden olurdu. <br/><br/>Peki, ne oldu da en Batılı il İzmir Kürtlere recm cezası uygulayan tikicanların diyarı haline geldi. Buna psikoloji biliminde Liverpool sendromu diyoruz. Liverpool İngiltere’nin liman şehriydi. Çok zengindi. Gel zaman git zaman İngiltere’nin Adanası, Denizlisi, Gaziantepi, Bursası, Konyası, Kayserisi Liverpoolu geçti. Liverpool fena halde asabi insanların kenti haline geldi. Dünyanın başının belası en fanatik futbol taraftarlarının Liverpoollular olması da tesadüf değildi. <br/><br/>İzmir’in stres atabileceği bir futbol takımı bile yok. Cumhuriyet mitingleri de bir yere kadar. Neyse dua edelim de İlk Kurşun Hasan Tahsin anıtının yanına İlk Taş Tikican anıtı dikmesinler. <b><br/><br/><br/><font size="4">Gülsüm İnek’i kim kurban etsin</font> <br/><br/>Soru:</b> Sevgili Sivilay Abla, İstanbul Barosu ne yazdığı belli olmayan kara pankartlarla Taksim’e yürüdü. Genç Sivillerin açtığı bir pankartla bozguna uğradı. Yazık, onların da eylem yapmaya hakları var. Siz biraz fikir verseniz? (Özlem Soylu)<b> <br/><br/>Cevap:</b> Sevgili Özlem, senin hatırın için yaratıcı bir eylem önerisini Baro’nun kullanımına sunuyorum. Malum yarın Kurban Bayramı. Laikliğin koruyucusu, bekçisi TSK devasa kurban kesme organizasyonu yapıyor. Allah muhafaza, Kurban’ın birinci ikinci günü bir düşman saldırısı olsa bizim askerler kasap bıçakları ve tuzlanmış derilerle kendilerini savunmak zorunda kalabilirler. Lafı uzatmayayım, İstanbul Barosu bu bayram Taksim Atatürk Anıtı önünde kurban kessin. Geçenlerde Atatürk büstünü devirerek tüm hemcinslerini utandıran Gülsüm İnek’i tekbir seslerine 10. yıl marşlarının karıştığı bir törensellik içinde anıtın önüne yatırsınlar. Baro Başkanı Muammer Aydın bıçağı besmeleyle çeksin. Baro bu sayede zedelenen imajını toparlayabilir. <b><br/><br/><br/><font size="4">Dünyanın en büyük adalet sarayı bizde, oleyy!</font> <br/><br/>Soru:</b> Sevgili Sivilay Abla, İstanbul Kartal’da dünyanın en büyük adalet sarayı inşa edildiğini yazan dev bir tabela var. Bu bir milletin övüneceği bir şey midir? (Halime Bulut)<b> <br/><br/>Cevap:</b> Sevgili Halime, adaletsizlik ne kadar büyükse, bunu örtmek için o kadar büyük adalet sarayı inşa etmeniz gerekir. Adaletsizliğe çare olsun diye inşa edilseydi, binayı görmemişin adalet sarayı olmuş gibi dikmek değil, ağaçların arasına saklayarak zemine yayarak yapmak lazımdı. Dünyanın en büyük yolsuzlukla mücadele kurumu bizde ya da dünyanın en büyük cinsel tacize uğramış çocuk rehabilitasyon merkezi bizde demek ne kadar övünç nedeni olabilir ise en büyük adalet sarayı ile övünmek de o kadar yerindedir. Övünürüz ağlanacak halimize. </p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/8704.htm), [web.archive.org (arşiv bağlantısı)](http://web.archive.org/web/20100206032708/http://www.taraf.com.tr:80/makale/8704.htm)
# İsviçre çakısı referandumu

*Dr. Sivilay Genç 03.12.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, İsviçre’de yapılan referandumda camiler minareli mi olsun minaresiz mi sorusu soruldu ve minaresiz olmasına karar verildi. Buna karşı ne yapabiliriz? İsviçre mallarını boykot etmek adına Milka çikolatalarını yerlere atıp üzerlerine basmaktan başka aklımıza yaratıcı bir fikir gelmiyor. Yardımlarınız bekliyoruz. (Kapalıçarşı esnafı)<b> <br/><br/>Cevap:</b> Sevgili esnaf kardeşlerim, başkasının hakkını referandum konusu yapmak ayıptır. Bu ayıp İsviçre’ye bin yıl yeter. <br/><br/>Bizim yapabileceklerimize gelince. Hepimizin malumu, İsviçre’yi ilk boykot eden Sevgili Başbakanımızdı. “Davos’a bir daha da olsa gelmem” demişti. Şimdi diğer bakan, gazeteci ve işadamlarından da aynı tepkiyi bekliyoruz. Tabii İsviçre’nin en önemli ihraç ürünü Davos değil bankaları. İsviçre bankalarında parası olmayan bizler ise karşı bir referandum yapabiliriz. Türkiye’de satılan İsviçre çakılarından ve Swatch saatlerinden haç işaretlerinin kaldırılmasını halkoyuna sunabiliriz.<b> <br/><br/><br/><font size="4">Google emperyalizmi</font> <br/><br/>Soru:</b> Sevgili Sivilay Abla, Amerikan emperyalizmi kötülüklerin anasıdır. Sizin de pek yakın olduğunuzu bildiğim Genç Siviller Converse ayakkabı giyerek Amerikan emperyalizmine uşaklık etmiş olmuyorlar mı? (Bekir Sargın)<b> <br/><br/>Cevap:</b> Sevgili Bekir, Amerikan emperyalizminin bir çift ayakkabı ile yayıldığı zamanlar çoktan geride kaldı. Artık Google var. Sen de günde birden fazla Google’a giriyorsan emperyalizmin uşağı olmuşsun demektir. Biçimsiz ayaklarını içine almaktan çok daha maharetli bir emperyalizm aygıtı. Eşcinsel eğilimlerin mi var, kilo vermek mi istiyorsun ya da bu akşam hangi filme gideceksin? Google tüm bu soruların cevabını biliyor ve her aradığın kelime ile senin resmini biraz daha tamamlıyor. Senin hesabına göre de sen emperyalizmin biraz daha oyuncağı oluyorsun. <b><br/><br/><font size="4">Uzaydan görülebilen Türk</font> <br/><br/>Soru:</b> Sevgili Sivilay Abla, Erzincan’da bir komutan askerlerine uzaydan görülebilecek kadar büyük bir Atatürk resmi yaptırmış. Bir insan neden uzaydan görülmesi için Atatürk resmi yaptırır? (Gözde Sarman)<b> <br/><br/>Cevap:</b> Sevgili Gözde, bizim millet ağaçlara, banklara ismini kazımaya pek meraklıdır. Peki neden? Şu dünyada dişe dokunur bir iş yapmadım, adım hiç değilse bu ağaçta yaşasın diye düşünür de ondan. Yine pek çokları yavuklusunun ismini kazır. Adam gibi şu kıza sevgimi gösteremedim, iki cümle kuramadım, bari şu banka adının baş harflerini kazıyayım, der. <br/><br/>Atatürk resmi birinci ordu komutanının helikopterinin uçuş rotası üzerinde değil ise ya da bu komutan uzayda hayat olduğuna inanmıyor ise sebebi budur. <br/><br/>Biz böyle dalgamızı geçiyoruz ama bir gün Marslılar yakalarında Atatürk kokartlarıyla gelirlerse yüzümüzün alacağı hali düşünmek bile istemiyorum. <b><br/><br/><br/><font size="4">Metin Akpınar’ın korkusu</font> <br/><br/>Soru:</b> Sevgili Sivilay Abla, sanatçı Metin Akpınar, laik – anti-laik çatışmasında hâlâ gücün laiklerin elinde olduğunu söyledi. AKP’li belediyelerin İSMEK kurslarında karate öğrettiği gençlerle, karşı ordu kurduğuna da dikkat çekti. Laik ordu darbe yaparsa, karate bilen anti-laik ordu karşı koyabilir mi? (Neslihan)<b> <br/><br/>Cevap:</b> Sevgili Neslihan, Metin Akpınar’ın hayal gücü de oyunculuğu gibi. Artık darbe yapan askerlerin kafasına topuklu ayakkabılarla vuruluyor. İSMEK kurslarında karate öğretmeye gerek yok, örgü öğrenen kursiyerler bile bir darbeyi durdurabilir. <b><br/><br/><br/><font size="4">Teşekkürler</font></b> <br/><br/>Gazeteye ilan vererek bayramımı kutlayan Defne, Sumru, Sevil ve Burak’a çok teşekkür ederim. Benim için her gün bayram, okurlarım her gün bayramımı kutlamak için <i>Taraf</i>’a ilan verebilirler. <br/><br/>Doğum günümü ilan vererek kutlayan Gökhan’ın bugün doğum günü. Mutlu yıllar Gökhan!</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/8824.htm), [web.archive.org (arşiv bağlantısı)](http://web.archive.org/web/20100225001816/http://taraf.com.tr:80/makale/8824.htm)
# Bir sadistle bir mazoşist

*Dr. Sivilay Genç 17.12.2009*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla! Herkeste aynı soru: Nasıl bu hale geldik? Parti kapatma, baskınlar, şehirlerde çatışmalar. Herkes olan bitene provokasyon diyor ama herkes provokasyona geliyor. Nedir bu hal ve nasıl çıkarız? (Polat Kaya)<b> <br/><br/>Cevap:</b> Sevgili Polat, bir sadistle bir mazoşist gemi kazasından kurutulup bir adaya düşmüş. Adaya düştükleri andan itibaren, sadist deli gibi karşısındaki adama işkence etmek istiyor, mazoşist de kendisine işkence edilmesi için can atıyormuş. Ancak birbirlerinin bu iç konuşmalarından, çarpık ruh hallerinden haberleri yokmuş. İki taraf da birbirini uzun uzun kesmiş, günlerce süren bir sabır ve sinir harbi yaşanmış. Bu psikolojik dayanıklılık savaşında ilk mazoşist çözülmüş. “Ne olur bana işkence et, ben mazoşistim, dayanamıyorum artık” diye yalvarmaya başlamış. <br/><br/>Sadist adam sabretmenin mükâfatını almış. Karşısındaki adamın mazoşist olduğunu öğrenmiş olmanın şaşkınlığı kısa bir süre sonra yerini sadistçe bir gülümsemeye bırakmış ve “Et-miy-ceeeem” demiş. <br/><br/>Bizim mazoşistler de sadistler de ilk dakikadan koyuveriyorlar. Olay budur. <b><br/><br/><br/><font size="4">İçimizi dökmeden</font> <br/><br/>Soru:</b> Sevgili Sivilay Abla, gazeteniz Kürtlerin yaşadığı kötü olayları sık sık hatırlatan haberler yapıyor. Geçmişte yaşanmış olayları hatırlatmak düşmanlıkları arttırmaz mı? Toplumsal barışa zarar vermez mi? (Leyla Sevcan)<b> <br/><br/>Cevap:</b> Sevgili Leyla, canı sıkılan bir arkadaşımızı gördüğümüzde ilk söylediğimiz şey nedir? İçini dök, rahatlarsın. Malum, biz psikologların hastalarını koltuğa yatırıp yapmalarını istediği şey çocukluklarına dönmeleridir. Tüm acı çekenler, acı hatıraları olanlar içini dökmedikçe rahatlayamazlar. Konuşulmadık konu, ortaya dökülmedik anı kalmayana kadar buna devam etmeliyiz. Hem Türkler hem Kürtler içlerini tam olarak döktüğünde sorunlarımızı çözmüş olacağız. <b><br/><br/><br/><font size="4">Mareşal Cumhurbaşkanı Atatürk</font> <br/><br/>Soru:</b> Sevgili Sivilay Abla, Atatürk siyaset yapan askerlere ya siyaseti ya da askerliği tercih etmelerini söylemiş. Bugün askerlerin siyasete müdahale etmesi sorununu Atatürk’ün söz konusu prensibini öne sürerek çözemez miyiz? (Turan Tarkan)<b> <br/><br/>Cevap:</b> Çözemeyiz Turan. Atatürk bu kuralı getirdi ama kendisi hayatının sonuna kadar mareşal maaşı aldı. Mareşallik unvanını da her zaman kullandı. Hatta vefatından kısa bir süre önce Hatay’ı geri almak için ordu kurup başına geçmeyi planlıyordu. Bizim komutanlar Atatürkçü olduğu için Atatürk’ün dediğini değil yaptığını yapmakla yükümlüler. Senin tezinin bir hükmü yok anlayacağın. <b><br/><br/><br/><font size="4">Beni ATV hasta etti</font></b> <br/><br/>Geçen hafta hasta oldum ve yazı yazamadım. Mesaj gönderen, çiçek gönderen herkese çok teşekkürler. Domuz gribi değil, daha kötü. Beni televizyon hasta etti. Biliyorsunuz TV haberleri yaşadığımız acıya acı katmak için, olan biteni kanırta kanırta haberleştiriyor. Ben de ruhsal sağlığımı korumak adına ‘şahin’ kanalları değil ‘yandaş’ kanalları izliyorum. ATV de izlediğim haberlerin başında geliyordu. Hiçbir tedbir almadan, savunma kalkanlarımı indirmeden üç-dört gün peş peşe ATV Haber’i izledim, sonra da hasta oldum. Meğerse Erdoğan Aktaş isimli bir arkadaş ATV’nin haber müdürü olmuş. ATV’yi ‘yandaş’ basın olmaktan kurtarmak için şövalye yeminleri etmiş. Televizyonculuk marifetlerini haberleri daha can yakıcı, daha yumrukları sıktırıcı, baltaları gömüldükleri yerden çıkartıcı bir halde sunmak adına kullanmaktaymış. <br/><br/>Aman dikkat. ATV Haber izleyip hasta oldum diye bana gelmeyin. İzleyecekseniz de, Ali Kırca ile Show Haber gibi, Yılmaz Özdil ile Star Haber izliyormuş gibi izleyin, kendinizi cereyandan koruyun.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/9069.htm), [web.archive.org (arşiv bağlantısı)](http://web.archive.org/web/20100302230958/http://www.taraf.com.tr:80/makale/9069.htm)
# Garson olabilirsin ama...

*Dr. Sivilay Genç 24.12.2009*

<div class="yazi"><b>Soru:</b> Sevgili Sivilay Abla, <i>Vatan</i> gazetesi yazarı Mustafa Mutlu’ya şöyle bir mektup gelmiş: “Sayın Mutlu, Ben Antalya’da bir otelde restoran şefi olarak çalışıyorum. Her sezon Diyarbakır ve çevresinden gelen 14 kişiyi düzenli olarak işe alır ve çalıştırırız. Geçtiğimiz sezona kadar da hiçbir sorunla karşılaşmamıştık. Ama son sezonda her şey değişti. Bu 14 kişi aralarında Kürtçe konuşmaya başladılar. Doğal olarak bir şey demedik. Daha sonra bar ve restoranda, müşterilerin yanında yüksek sesle konuşmaya başladılar. Yine bir şey demedik. Ama bunların dışında kalan personel, zamanla onların Kürtçe olarak kendileriyle alay ettiklerini söylemeye başladı. Sözlü tartışmalar, zamanla yumruklaşmaya dönüştü. Üç tanesi PKK propagandası yaparken yakalandı. Şimdi otel yönetimi karar aldı, önümüzdeki sezondan itibaren bir tane bile Doğu kökenli personel çalıştırılmayacak. Lütfen; toplumdaki bu bölünmeyi, sözüm ona Kürt açılımı yapanlara duyurun ve onları uyarın.” Mutlu’nun, “aldığım en korkunç okur mektubu” yorumuyla üzerine benzin döküp yayımladığı bu mektup size gelseydi nasıl cevap verirdiniz? (Haluk İlyas)<b> <br/><br/>Cevap:</b> Sevgili Haluk, şöyle cevaplardım: <br/><br/>Sevgili Şef Arkadaş, “Diyarbakır ve çevresinden”, “Doğu kökenli” diye uzun uzun tanımlamaya çalıştığın kişilere kısaca Kürt diyebilirsin. Çekinme, onlara Kürt dediğin için kimse diline biber sürmeyecek ya da Türkiye bölünmeyecek. Mektubunda gayet güzel ifade ettiğin üzere, Türkmüş gibi davranan Kürtlerle kimsenin bir sorunu yoktu. Dedikleri gibi, Cumhurbaşkanı da, Antalya’da garson da olabilmekteydiler. Açılım laflarıyla; Kürt olarak da Cumhurbaşkanı ve garson olabileceklerinin sinyali verildi. O zamana kadar Kürtçe konuşmaya çekinen garsonlar, artık normal olarak birbirleriyle en iyi bildikleri dilde konuşmaya başladılar. Sözde dediğin Kürt açılımı onları Kürtçe konuşmaya zorlamadı. Onları Türkçe konuşmaya zorlayan koşulları ortadan kaldırdı, normalleştirdi. Senin hayıflandığın şeyin Türkçesi şudur: Eskiden ne güzeldi, hiç biri Kürtçe konuşmaya cesaret edemezdi. <br/><br/>Şimdi, Türk garsonlar ilk defa Kürtçe konuşan birilerini görmektedirler. Aynı işyerinde çalışan, ilk defa Kürtçe konuşmaya cesaret eden delikanlılar ile ilk defa Kürtçe konuşan birilerini gören delikanlılar arasında bir gerilim olması da normaldir. Kürtçe konuşulması her iki taraf için de olağanüstü bir durum olmaktan çıkıp sıradan bir durum oluncaya kadar bu tür gerilimler yaşanabilir. Şef denilen kişinin yapması gereken bu delikanlıların arasını bulmaktır. <br/><br/>Kürtçe bilmeyen Türklerin, Kürtçe kendileriyle alay edildiğini anlamaları mümkün değildir. Velev ki alay edilmiş olsun. Bugüne kadar Türkçe aksanı için Kürtlerle alay ettiklerine saysınlar, denebilir. Rus ve Alman turistlerin yanında yüksek sesle Kürtçe konuşulmasının ise açılımla hiç ilgisi yoktur. Bu bir görgü, bilgi kuralının ihlalidir. Kürtleri mevsimlik işçi olarak çalıştırmanız, barışçıl kişiliğinizden değil, ucuz işgücü tercihinizdendir. Düşen kâr bilançonuz sizi yeniden buna mecbur edecektir. Kapitalizmin milliyetçiliğe galebe çaldığını görmek benim için bir hayli keyif vericidir. <b><br/><br/><br/>Mızıkçı Başkan <br/><br/>Soru:</b> Sevgili Sivilay Abla, ben bir şeyi merak ediyorum. Buna en iyi siz cevap verirsiniz. Genelkurmay Başkanı’nın, TSK’ya karşı “asimetrik psikolojik savaş” olduğunu ağzına sakız etmesinin nedeni nedir? (Uğur Bekir)<b> <br/><br/>Cevap:</b> Sevgili Uğur, mızıkçı çocuklar oyunda kaybedince karşısındakini hile yapmakla suçlarlar. Gol yediklerinde “ofsayttı” derler. İkiden fazla kişiyle oynanan oyunlarda “siz ikiniz bir oldunuz” diye suçlamada bulunurlar. Senin sorunun cevabını en iyi ben değil, Genelkurmay Başkanı’nın misket, top, kızmabirader oynadığı çocukluk arkadaşları verebilir.</div>

Kaynak: [taraf.com.tr](http://www.taraf.com.tr:80/makale/9193.htm), [web.archive.org (arşiv bağlantısı)](http://web.archive.org/web/20100329035703/http://www.taraf.com.tr:80/makale/9193.htm)
# Kozmik odadaki otel faturası

*Dr. Sivilay Genç 31.12.2009*

<div class="yazi"><b>Soru:</b> Sevgili Sivilay Abla, vazife yaptığım kurumun kozmik odasında temizlik yaparken 800 dolarlık bir otel faturası buldum. 1 Mayıs 1977 tarihli bu fatura Taksim Intercontinental oteli tarafından kesilmiş. 32 yıl sonra 1 Mayıs 2009’da Genç Siviller, adı The Marmara olmuş aynı otelden pankart sallandırmış ve odaya sadece 375 dolar ödediklerini söylemişlerdi. Bu uçurum, devlet memurlarının pazarlık yeteneği olmamasından mıdır yoksa devletin malı deniz yemeyen domuz düşüncesinden midir? Biz adam olur muyuz abla? (Rumuz: Kozmonot)<b> <br/><br/>Cevap:</b> Sevgili yavrum, neoliberal politikalar sonucunda Taksim ve çevresinde çok sayıda otel yapılmış, oteller arasında başlayan yoğun rekabet otel fiyatlarını düşürmüştür. Devlet görevlilerinin herhangi bir suiistimalinin olduğunu sanmıyorum. <b><br/><br/><br/>Yoktur! <br/><br/>Soru:</b> Sevgili Sivilay Abla, ben Proktır &amp; Gambıl firması, Deterjan Kategori Müdürü’yüm. Piyasaya sürdüğümüz deterjan markamızla, ev hanımlarına lekesiz temizliğin gücünü her fırsatta gösteriyoruz. Fakat yaptığımız tüketici araştırmalarının sonuçları gösteriyor ki: lekesiz temizlikte her ne kadar başarılı olsak da, psikolojik nedenlerle, ev hanımlarının yüzde 8,4’ünü çamaşırlarında hiç leke kalmadığına bir türlü inandıramıyoruz. <br/><br/>Bizim gibi, alışverişçi sadakatini en önde tutan, global bir firma için, bu durum büyük sorun teşkil ediyor. İzlememiz gereken pazarlama stratejisi konusunda önerilerinizi bekliyor, cevabınızı kategori toplantımızdan önce bekliyoruz. (Alpcan Günvaran)<b> <br/><br/>Cevap:</b> Sevgili Alpcan, size şöyle bir reklam öneriyorum: Ekranda Rauf Denktaş, kendine has babacan edasıyla “Ergenekon yoktur” diyor. Sonra Orgeneral Başbuğ yine özgün karizmasıyla “JİTEM yoktur” diyor. Ardından Devlet Bahçeli’den “Domuz gribi yoktur” ve Bakan Zafer Çağlayan’dan “İşsizlik yoktur” replikleri duyuluyor. Sayın Başbuğ yeniden görünüyor ve “Yer altından fışkıran silah yoktur, olsa olsa borudur” diyor. Saygıdeğer dört beyefendi ile ekran başındakilerin güven ve inanma duygusu tepe noktadayken elinde beyaz bir gömlekle güzel bir kadın ekranda beliriyor ve “Arıyel ile yıkanan çamaşırda hiçbir leke yoktur” diyor. Seyirciyi şaşırtmaca adına Başbuğ yine çıkıp “Ha bu arada, ıslak imza da kafes planı da yoktur” diyor. Sonra görüntü fade out yapıyor ve zarif bir puntoyla “İnanmak güzeldir” yazıyor. Bence güzel oldu, artık bir koli hediye deterjan gönderirsin. <b><br/><br/><br/>Yalan! <br/><br/>Soru:</b> Sevgili Sivilay Abla, altmışlı yaşlarda bir bayanım. Kocam bana sürekli “Seni seviyorum, bunca yıl geçti hâlâ güzelliğinden bir şey eksilmedi” diyor. “E! Daha ne istiyorsun, derdin ne” diye sorabilirsiniz. Haklısınız ama benim kocam stratejik bir kurumda çalışıyor ve görevi gereği tevil, çarpıtma ve yalana sık sık başvuruyor. İşte bu nedenle ya meslekî deformasyon olduysa, ya bana söyledikleri de doğru değilse diye içim içimi kemiriyor. Lütfen yol gösterin. (Rumuz: Yalancı yarım)<b> <br/><br/>Cevap:</b> Sevgili kardeşim, otuzlu yaşlarında olsan “Bana fotoğrafını gönder, sana kocanın doğru mu yalan mı söylediğini söyleyeyim” derdim ama yaşın zaten altmış olmuş. Bak ben de bu yaşlardan geçtim. Altmış yaşında bir kadının kocasından duyacağı iltifatlar “Hatun, bunca sene kahrımı çektin, Allah razı olsun” olur. Bilemedin “Can yoldaşım, bir ömrü seninle geçirmekle ne iyi etmişim” minvalinde cümleler kurulur. Canım yeni yıla saatler kala senin canını sıkmak istemem ama kocan eve iş getiriyor anlaşılan. <b><br/><br/><br/>Yeni Yıl</b> <br/><br/>Yeni yılınız kutlu olsun. Gece yarısı 10... 9... 8... 7... diye geri sayım yapanları uyarıyorum. Sıfır deyince de çok mutlu olmak zorundaymışsınız gibi hissedip kendinizi kasmayın da. Bu önemli anın gelmesi için bir yıl daha nasıl bekleyeceğinizi düşünüp kederlenmeyin de.</div>

Kaynak: [taraf.com.tr](http://www.taraf.com.tr:80/makale/9289.htm), [web.archive.org (arşiv bağlantısı)](http://web.archive.org/web/20100329035713/http://www.taraf.com.tr:80/makale/9289.htm)
# Kara kedi nerede

*Dr. Sivilay Genç 07.01.2010*

<div class="yazi"><b>Soru:</b> Sevgili Sivilay Abla, diyelim ki kara bir kediniz var. Ankara’da gezerken kozmik oda mıntıkasına kaçıyor. Kafanızı uzatıp, “hey nöbetçi, kara kedimi gördün mü” diye sorduğunuzda alacağınız cevap ne olur? (Emine Demir)<b> <br/><br/>Cevap:</b> Sevgili Emine, alacağın cevap “Gördüm, ağaca çıktı” olur. Peki, “Ağaç nerede” diye sorarsan baltanın kestiğini öğreneceksin. Baltanın izini sürersen karşına suya düştüğü gerçeği çıkacaktır. Suya doğru yöneldiğinde çoktan bir ineğin bütün suyu içip sen gelmeden dağa doğru kaçtığını söyleyecekler. Dağ nerede diye sorma, tabii ki yandı, kül oldu, bitti. Kış kış ne yangını diye uzatıp şansını zorlamazsan senin için iyi olur. <b><br/><br/><br/>Devletin ülkesi ve milletiyle <br/><br/>Soru:</b> Sevgili Sivilay Abla, aslında kendimi demokrat biri olarak görüyorum ancak devletin sırlarının ortaya çıkması ihtimali beni de endişelendiriyor. Acaba bu gelgitli ruh halimin sebebi nedir? (Ekrem Timur)<b> <br/><br/>Cevap:</b> Sevgili Ekrem, rahatsızlığının kaynağı çıplak gözle bakınca bir mana veremediğimiz ancak böyle durumlarda derinliğine vakıf olduğumuz sihirli bir anayasa cümlesi. Devletin ülkesi ve milletiyle bölünmez bütünlüğü. <br/><br/>Şimdi sen millet oluyorsun ve buradaki ifadeye göre devletle bölünmez bir bütünsün. Bir bütünün bir parçası bir kabahat yaptığında, bütünün geri kalanı da eşit miktarda kabahatlidir. Bu durumda devletin yediği her nane, kırdığı her cevizde kendini suçlu hissediyorsun. Bu nedenle ortaya çıkmasın istiyorsun, çıkınca da inkâr ediyorsun. Devletin suçlar odasına girilmesini kişisel bir mesele olarak algılıyorsun. Rahat ol, seninle alakası yok. <b><br/><br/><br/>Savaşma seviş ‘out’ <br/><br/>Soru:</b> Sevgili Sivilay Abla, <i>Star</i> yazarı Aziz Üstel, Genelkurmay’ın “JİTEM isimli bir yapılanmanın bulgularına rastlanamamıştır” şeklindeki açıklaması üzerine bir yazı yazdı ve aslında olayın Güneydoğu’ya giden bir Fransız kıza âşık olan delikanlının duvara Je t’aime (Fransızca seni seviyorum) yazmasından kaynaklandığını söyledi. Sizce bu doğru mu? (Fehmi Gönen)<b> <br/><br/>Cevap:</b> Sevgili Fehmi, kesinlikle doğrudur. Hatta dünya barış literatürüne önemli bir katkıda bulunulmuştur. Artık “Savaşma seviş” deyişinin modası geçmiş, “JİTEM değil JE T’AIME” denmeye başlanmıştır. <b><br/><br/><br/>Kâğıt yerine dut pestili <br/><br/>Soru:</b> Sevgili Sivilay Abla, Bülent Arınç’ın evinin önünde yakalanan Albay’ın elinde Bakan’ın evinin krokisi olduğu söylendi. Dünyanın en önde gelenlerinden olan ordumuzun bir kâğıt parçasına elle çizilmiş bir kroki yerine Navigator kullanmasını, olmadı hiç değilse Google Map’ten renkli çıktı almasını beklerdim. Bunun nedeni bütçe yetersizliğimidir? (Mustafa Gülen) <b><br/><br/>Cevap:</b> Sevgili Mustafa, Google Map’ten çıktı alamazlardı çünkü hatırlarsan kartuşları bitmiş, bir araba dolusu subay-asker yazıcıya kartuş almaya Arınç’ın mahallesine gelmişti. Navigator hiç olmaz. Bu alet neredeyse iki cep telefonu büyüklüğünde, yutmak gerektiğinde nasıl yutacaksın. Hadi bir şekilde yuttun, sonra çıkarma kısmını düşünmek bile istemiyorum. Gözümün önüne kötü manzaralar geliyor. Benim önerim bundan böyle kâğıt yerine dut pestili kullanılması. <b><br/><br/><br/>Düzeltme, özür</b> <br/><br/>Sivilay Abla okurları burada ben dahil pek çok şeyin kurgu ve hayal mahsulü olduğunu bilirler. Geçen hafta bir okurdan gelen soruda adı geçen Proktır &amp; Gambıl ile dünyaca ünlü deterjan firması P&amp;G’nin bir alakası yoktur. Okur ismi de uydurmadır. Mizah metinlerinde, karikatürlerde meramınızı kısa yoldan anlatmak için bu tür marka isimlerle oynanarak kullanılmasına sık sık başvurulur. Ki yazıyı okumuş olanlar firmayı karalayan hiçbir ima dahi yapılmadığını hemen hatırlayacaklardır. Sebep olduğum bir yığın yazışmadan dolayı başta <i>Taraf</i> Reklam Müdürümüz Dilek Hanım olmak üzere P&amp;G firması çalışanlarından özür dilerim.</div>

Kaynak: [taraf.com.tr](http://www.taraf.com.tr:80/makale/9390.htm), [web.archive.org (arşiv bağlantısı)](http://web.archive.org/web/20100329040316/http://www.taraf.com.tr:80/makale/9390.htm)
# İsrail’den Küstüm Show

*Dr. Sivilay Genç 14.01.2010*

<div class="yazi"><b>Soru:</b> Sevgili Sivilay Abla, İsrail de olsa hiçbir devlet bu kadar komik duruma düşmeyi hak etmiyor. Genç Sivillere söyleseniz de İsrailli diplomatlara eylem koyma semineri verseler. (Uygar Altay)<b> <br/><br/>Cevap:</b> Sevgili Uygar, hakikaten bu nedir Allah aşkına. Sok gözüne parmağı, olmadı bir de tarif et. “Bakın anladınız mı bu parmak ve ben bu parmağı onun gözüne sokuyorum.” <br/><br/>Dün İsrailli diplomatların halini izlerken gözümün önüne bizim İlker Başbuğ’un Trabzon’da gemi üzerindeki hali geldi. “Anladınız değil mi bu bir gemi ve ben açıklamamı bir gemi üzerinde yapıyorum. Hem de Trabzon’a demirlenmiş bir gemi. Bilmem anlatabildi mi?” <br/><br/>Teklifini Genç Sivillere sordum. Beş kişi olunca bir sınıf açılabiliyormuş. Odadaki üç İsrailliyi ve Başbuğ’u sayarsak dört ediyor. Bir kişi daha lazım. <b><br/><br/><br/>Ne sivil ne darbe <br/><br/>Soru:</b> Sevgili Sivilay Ablacım, ben Şermin. Yaşamlarını şeriat gelecek tehlikesine karşı düzenlemiş bir grup arkadaş adına sana yazıyorum. Bizi her türlü tehlikelere karşı uyaran usta gazeteci İlhan Selçuk “Bunlar şeriat meriat getirmez” dedi. Sonra Nuray Mert “Esas tehlike sivil darbe” dedi. Şimdi nereyi açsak sivil darbe, sivil vesayet tehlikesi. Şimdi efendim, biz Cumhuriyet mitinglerine katılmış ve ne şeriat ne darbe demiştik. Peki, şimdi ne diyeceğiz? (Şermin Çelikkol)<b> <br/><br/>Cevap:</b> Sevgili Şermin ve arkadaşları, demek ki artık “Ne sivil ne darbe” diyeceksiniz. Değerli meslektaşım İlhan Selçuk’un dediği gibi artık bize şeriat korkusundan ekmek yok. Yüz yıldır korkusuz bir günü geçmemiş insanlar olarak acilen yeni bir korku bulmalıyız ki sahip olduğumuz bu paçoz demokrasiye tahammül etmek daha az acıtıcı olsun. Sağolsunlar; şeriat korkusu yerine geçecek, çiçeği burnunda, dumanı üstünde yeni korkumuz son dönemin umut vaat edenleri olarak anons edilen yazarlarından geldi. “Sivil vesayet, sivil darbe.” Korkarım, çok yaratıcı olduklarını söyleyemeyeceğim. “Öğretmenim Ayşe benim saçımı çekti” şikâyetine maruz kalan mızıkçı Ayşe’nin aklına ilk gelen savunma cümlesi “Hayır öğretmenim, Fatma benim saçımı çekti.” <b><br/><br/><br/>Seviyor musun, söyle! <br/><br/>Soru:</b> Sevgili Sivilay Abla, ben Bursa’da üniversite okuyan bir gencim. Sınıfta arkadaşlar arasında bazen derin konulara giriyoruz. Ancak arkadaşlar sıkıştıkları yerde “Söyle sen Atatürk’ü seviyor musun?” diyorlar. Ablacığım, seveceğim varsa bile cevabı “evet” olmak zorunda olan bir soruya cevap vermek istemiyorum, kendimi köşeye sıkışmış gibi hissediyorum. Yardımlarını rica eder, ellerinden öperim. (Emre Kutlu)<b> <br/><br/>Cevap:</b> Sevgili Emre, seni çok iyi anlıyorum. Atatürk’ü seviyorum demekle sevdiğini söylediğin şeyler için aslında sevmek fiilinin kullanılmasının tuhaf olduğunu, bu durumda sevmemenin de bir o kadar tuhaf olduğunu izah etmek biraz zor. Karşındakinin zaten böyle uzun bir izahata tahammülü yok. Benim cevabım şu olurdu. Atatürk’le dünya turuna çıkmak isteyecek kadar çok seviyorum. Bütün yemekleri ısmarlar, çok kafa dengi bir yol arkadaşı olurdu. Ama bir partinin başkanı olarak sevmiyorum, tek bir oy bile vermem. <b><br/><br/><br/>İsmet Özel <br/><br/>Soru:</b> Sevgili Sivilay Abla, ben fikir çatısını İsmet Özel okuyarak çatmış biriyim. Ancak kendisinin son halleri beni karmaşık duygulara itiyor. Nedir bu durumun psikolojideki yeri? (Faruk)<b> <br/><br/>Cevap:</b> Sevgili Faruk, ne demişler her yaşın ayrı bir güzelliği var. Bütün dünya bana karşı, ben bütün dünyaya karşı ruh hali gençlikte güzel. Yetmişinde de aynı olmaya çalışmak, kırışıklıklardan kurtulmak için yüzünü gerdirmek gibi geliyor bana. (Bakınız Deniz Baykal, yüzü o kadar pürüzsüz ki bebek pudrası reklamlarında oynatırsın.) Yaşlılıkta huzur vermek lazım, hem ruhuna, hem etrafına, hem cildine.</div>

Kaynak: [taraf.com.tr](http://www.taraf.com.tr:80/makale/9499.htm), [web.archive.org (arşiv bağlantısı)](http://web.archive.org/web/20100329040325/http://www.taraf.com.tr:80/makale/9499.htm)
# ‘Yok’u ispat zordur

*Dr. Sivilay Genç 21.01.2010*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, 23 ocakta İstiklal Caddesi’nde darbe karşıtlarının yürüyüşüne katılacağımı söylediğimde, bazı arkadaşlarım “darbe marbe ihtimali yok” diyor. Bu tür tepkilere nasıl cevap vermeliyim? (Şenol Aksakal)<b> <br/><br/>Cevap:</b> Sevgili Şenol, bir şeyin yok olduğunu ispat etmek var olduğunu ispat etmekten daha zordur. Örneğin bir gün iki arkadaş sahilde taşların üzerinde otururken, orada zehirli yılan olup olmadığı üzerine bahse tutuşuyorlar. “Hayır, yoktur” diyenin iddiasını ispatlaması sahildeki bütün taşları kaldırıp bakıncaya kadar sürecektir. Vardır diyenin ise bir küçük delil bulması dahi yeterlidir. <br/><br/>Darbe konusunda Türkiye’de delilden bol ne var. “Yoktur, olmaz canım abartmayın, ortalığı telaşa vermeyin” diyenlerin ise işi sahildeki taşların altına tek tek bakmaktan çok daha zor.<b> <br/><br/><br/><font size="4">Özkök beni överse</font> <br/><br/>Soru:</b> Sevgili Sivilay Abla, son günlerde sürekli aynı kâbusu görüyorum. Ertuğrul Özkök beni öven bir yazı yazıyor, beni geleceğin parlak yazarı, vicdanın sesi ilan ediyor. Sonra benim içimden bir ejderha çıkıyor, etrafa ateş saçmaya başlıyorum. Kız kardeşimin saçları tutuşuyor, mahallemizde yangın çıkıyor. Derken kan ter içinde uyanıyorum. Ne yapmalıyım? (Pelin Su Sarıca)<b> <br/><br/>Cevap:</b> Sevgili Pelin, gece yatmadan önce Nuray Mert okumamalısın.<b> <br/><br/><br/><font size="4">Dr. Öcalan</font> <br/><br/>Soru:</b> Sevgili Sivilay Abla, Abdullah Öcalan’ın son yaptığı açıklamaları, ünlü İtalyan düşünür Gramsci ile karşılaştırıyor. Daha önce de Hegel’i aştığını söylemişti. Bölgede siyaset yapanların da Frankfurt Okulu’nu bilmeden boşa kürek çekeceklerini belirtiyor. Ruh ve sivil hastalıkları uzmanı olarak nasıl bir vaka ile karşı karşıya olduğumuzu düşünüyorsunuz? (Pervin)<b> <br/><br/>Cevap:</b> Sevgili Pervin, Öcalan’a baktığımda aslında olmak istediğini olamamış bir mutsuz adam görüyorum. Şöyle ki: Kendisi büyük bir savaşçı değil. Bir kez bile eline silah almadığı söyleniyor. Mandela ve Gandhi gibi bir halk kahramanı desen değil. Onlar yıllarca hapis yatıp, türlü cefalar görmüşlerdi ama gıkları çıkmamıştı. Öcalan, sürekli yerim dar, bunaldım, sıkıldım, boğazım gıcık yaptı, daral geldi diye şikâyet ediyor. Senin benim gibi normal insani tepkiler veriyor. <br/><br/>Mesajında belirttiğin gibi; her daim filozoflardan, düşünürlerden bahsetmesi esas olmak istediği şeyle ilgili bize sağlam ipuçları veriyor: Akademisyenlik. Benim önerim Öcalan’ın bir siyaset bilimi doktora programına kayıt yaptırmasına olanak verilmesidir. Malum olduğu üzere, Öcalan’ın ruh hali hepimizin hayatını doğrudan etkiliyor. Akademik hayat bu, doktora biter doçentlik başlar, bu sürede hem o mutlu olur hem de biz.<b> <br/><br/><br/><font size="4">Neden TV’ye çıkmıyorum</font> <br/><br/>Soru:</b> Sevgili Sivilay Abla, televizyonlarımızda çok çeşitli tartışma programları var. Örneğin bir adam, bir konuk olanlar var. İki adam ve ortada bir konuk programlar, hatta bir adam ve sağında solunda dört konuk olanlar bile var. Üç adam, bir konuk olanlardan da bahsedildiğini duydum ama yalanım yok kendi gözlerimle görmedim. Ha unutmadan, bir de beş adam var ama konuk yok. Yani diyeceğim o ki; birbirinden farklı formatlar var ama sizi hiçbir programda konuk olarak göremiyoruz. Neden TV’ye çıkmıyorsunuz? Türkan Şoray kurallarınız mı var? (Edip Tüfekçi)<b> <br/><br/>Cevap:</b> Sevgili Edip, bir program düşün. Programı yapan para alıyor. Stüdyodaki kameramandan çay kahve getirenine kadar herkes para alıyor. Makyözü, şoförü yine alıyor. Bir tek keriz gibi konuk para almıyor. Bedavaya konuşuyor. Konuk olmadan o program olmayacağına göre, neden konuklara para ödenmiyor? Bu nedenle çıkmıyorum. Benim tarifem; telefonla görüş bildirim 100 TL, makul saatler içinde 20 dakikayı geçmeyecek şekilde stüdyoya konuk olmak 300 TL, daha uzun programlar için 400 TL, programın geç saatte olması halinde ise ekstra 100 TL gece tarifesi.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/9617.htm), [web.archive.org (arşiv bağlantısı)](http://web.archive.org/web/20100211083750/http://www.taraf.com.tr:80/makale/9617.htm)
# Allah Allah Allah Allah! Bu nasıl sevmek

*Dr. Sivilay Genç 28.01.2010*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, “Allah Allah” diye taarruza geçirilen bir ordu nasıl olur da Fatih Camii’ne bomba koyar. Bunu iddia etmek vicdansızlık değil midir? (Soner)<b> <br/><br/>Cevap:</b> Sevgili Soner, sorunun pek çok cevabı var. Birincisinden başlayalım: <br/><br/>1- <i>Taraf</i>’ın haberlerinden öğrendiğimiz kadarıyla Fatih Camii’ne bomba “şu Müslümanlardan birkaç yüz kişi öldürelim de sayıları azalsın, bundan böyle camiye gitmeye çekinsinler, camilerden ayaklarını keselim, laiklik olsun” diye konulmuyor. Bütün bu cami bombalamalar, uçak düşürme, 72 milyonun selameti için, gerçek vatansever subayların yönetimi ele geçirebilmesi için uygun zemin oluşturmak adına yapılıyor. Bu mantık, bütün bir ulusun geleceğini kurtarmak adına müzedeki denizaltıyı patlatıp 300 çocuğun feda edilmesini de bir istatistik olarak değerlendirir. Bir tarafta 72 milyonun mutluluğu, diğer tarafta 300 çocuk. Matematiksel olarak kıyas bile kabul etmez. Esas tehlike darbe değil bu bakış açısı. <br/><br/>2- İkincisi; bir insanın ölüme bu kadar yaklaştığı bir anda “Allah! Allah!” demesi kadar normal bir şey olamaz. En tescilli bir ateist bile gökten kendisine yaklaşmakta olan bir meteor görse “Allah’ım beni koru” diye yakarır. Ya da gece yarısı su içmek için kalktığında çocuğunun salonun ortasında duran ışıklı ve hareketli oyuncağı bir anda çalışmaya başlasa din dersinde zorla ezberletilmiş Sübhaneke’nin kıymetinin farkına varıp hatırlayabildiği kadarıyla hızlı hızlı okumaya başlar. Sonra oyuncağın uzaktan kumandasının üzerine bastığını anlayıp “Oh be!” deyip yeniden Allah’la mesafeli duruş pozisyonuna geçer. Yani bu olağanüstü durumlarda dilimizden dökülen “Allah!” nidaları imanımızla ilgili bir bilgi vermez. <br/><br/>3- Son olarak; en laik kurumun, hem de laikliğin bir numaralı koruyucusu olduğuyla övünen bir kurumun başındaki kişinin dinî referansları bu rahatlıkta kullanması laikliğe fena halde aykırıdır.<b> <br/><br/><br/><font size="4">Ordu ve gözbebeğimiz</font> <br/><br/>Soru:</b> Sevgili Sivilay Abla, ordumuz gözbebeğimizdir. Bu kadar yıpratılması doğru mu? (Akif Çelik)<b> <br/><br/>Cevap:</b> Sevgili Akif, orduyu anlatmak için en sık başvurduğumuz metafor gözbebeğidir. Şimdi hep birlikte neden onca organımız varken gözbebeğini seçtiğimizin cevabını arayalım? Bu sözü dolaşıma sokan zihniyetin bilinçaltına gidelim ve aslında farkında olarak ya da olmayarak ne demiş olduğumuzu inceleyelim. <br/><br/>Gözbebeği; vücudumuzun en hassas, en çok korunan, soğukta donan bir bedende en son donacak yer olan müstesna bir parçamızdır. <br/><br/>Orduya gözbebeği dediğimize göre ülkemize de rahatlıkla beden/vücut diyebiliriz. <br/><br/>Şimdi sana on puanlık bir ÖSS sorusu: <br/><br/>Mehmet, evine gitmektedir. Mahallenin ara sokağında top oynayan yaramaz çocuklardan en yaramazı Mehmet’i nişan alıp topa var gücüyle çakar. Mehmet, yaklaşmakta olan bu tehlikeden kendisini nasıl korur? <br/><br/>a) Ayağını kaldırır, gövdesini ve kafasını eğer.<br/>b) İki eliyle kafasını kapatır.<br/>c) Arkasını döner, topun bol etlerine geleceği şekilde bir pozisyon alır.<br/>d) Gözbebeğiyle topa vurmaya çalışır.<br/>e) d hariç tümünü <br/><br/>Cevap veriyorum: e <br/><br/>Peki, ordu nedir? Ülkeyi tehlikelerden (hadi onların dediği gibi olsun, iç ve dış tehlikelerden) korumak ve savunmak üzere kurulmuş bir kurum. Yukarıdaki şıklara göre ordu ayağımız olabilir, ellerimiz olabilir, sırtımız, göğsümüz, bol etlerimiz olabilir ancak gözbebeğimiz olamaz. Hatta gözbebeği olabilecek en son şeydir. <br/><br/>Eğer gözbebeği ise herhangi bir savaşta bizler paşaların, tankların, subay lojmanlarının, F-16 uçaklarının etrafında etten duvar örmemiz gerekir. <br/><br/>İstenen şey de bu galiba.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/9724.htm), [web.archive.org (arşiv bağlantısı)](http://web.archive.org/web/20100211083755/http://www.taraf.com.tr:80/makale/9724.htm)
# İlber Ortaylı ile Bekir Coşkun ve Nuray Mert

*Dr. Sivilay Genç 11.02.2010*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, İstanbul Büyükşehir Belediyesi’ne ait Tarık Zafer Tunaya Kültür Merkezi’nde İlber Ortaylı’nın konuşmasını dinledim. İlber Hoca “Bu ülkede oligarşi olduğunu söyleyenler var. Bazen keşke olsa diyorum. Yirmi yılda bir, alttaki görgüsüz tabaka üste çıkıyor” şeklinde laflar etti. Bu durumda İlber Hoca’nın görgüsüz dediği kitleye bidon kafalı diyen Bekir Coşkun ile İlber Ortaylı arasındaki yedi fark nedir? (Hamit)<b> <br/><br/>Cevap:</b> Sevgili Hamit, bildiğim kadarıyla İlber Hoca yedi dil biliyor. Bekir Coşkun hiç dil bilmiyor. Yedi fark bu olsa gerek. Haa! unutmadan, yukarda Allah var, İlber Hoca’nın tarih bilgisi de Bekir Coşkun’dan iyidir. <b><br/><br/>2. Soru:</b> Peki, İlber Hoca ile Nuray Mert arasındaki yedi fark nedir?<b> <br/><br/>Cevap:</b> Yedi fark yoktur, beş fark vardır. Nuray Mert’in sivri oklarına maruz kalan taraftan yedi yazar ‘acımadı ki, tatlı bir elektrik çarpması gibi’ diyen yazılar kaleme aldılar. İlber Hoca için ise böyle sadece iki yazı gördüm. <b><br/><br/><br/><font size="4">Topkapı Sendromu</font> <br/><br/>Soru:</b> Sevgili Sivilay Abla, oldukça kibar, nazik, naif bir erkek olduğu gözlenen İlber Ortaylı’nın; tabiri caizse kodu mu oturtan, otoriter erkek egemen kültüre yaptığı güzellemeleri, sivil hastalıklar ana bilim dalı uzmanları olarak nasıl tanımlıyorsunuz? (İzel)<b> <br/><br/>Cevap:</b> Sevgili İzel, Topkapı sendromu diyoruz. Yeni koydum. <b><br/><br/><br/><font size="4">Cami ile GATA</font> <br/><br/>Soru:</b> Sevgili Sivilay Abla, Antalya Belediye Başkanı “Camiye ayakkabı ile girilemiyor, o halde GATA’ya da türbanla girilemez” önermesini dile getirmiş. Bu önermeyi destekleyen kaç önerme mevcuttur? (Halil)<b> <br/><br/>Cevap:</b> Sevgili Halil, çok sayıda önerme üretebiliriz. Mesela; Camiye ayakkabı yasağı getiren Tanrı’dır o halde GATA Başhekimi de tanrıdır. Camiye kirli çorapla girilmez, o halde GATA’ya da kirli saçla girilmez. Camiye başörtülü girilmesi zorunludur, o halde GATA’ya da ayakkabı ile girilmesi zorunludur.<b> <br/><br/><br/><font size="4">Abi ile Baba</font> <br/><br/>Soru:</b> Sevgili Sivilay Abla, Başbakan Tayyip Erdoğan’ın karısı Emine Erdoğan, GATA’ya türbanlı olarak giremeyeceği söylenince ağlamış. Bu durum hem Erdoğan’ı hem de Emine Hanım’ı haklı olarak çok üzmüş. Emine Hanım, Siirt’ten İstanbul’a geldiğinde başı açıkken türban takması için abisinin baskı uyguladığını, bu durum karşısında da günlerce ağladığını söylemişti. Bu iki gözyaşı arasında ne tür farklar vardır? (Murat)<b> <br/><br/>Cevap:</b> Sevgili Murat, bu iki olayda da gözyaşı aynıdır, saftır, temizdir, sadece birinci durumda zulmü yapan ‘abi’, ikinci durumda ‘baba’dır. Biliyorsun, Devlet, babadır.<b> <br/><br/><br/><font size="4">Erdoğan ile Marx</font> <br/><br/>Soru:</b> Sevgili Sivilay Abla, sayısını hatırlamadığımız kadar AVM açılışına katılan Başbakan, sonuncusunun açılışında AVM’lerin yok ettiği bakkallara “Bütün bakkallar birleşin” dedi. Bundan yüz küsur yıl önce Marx “Bütün işçiler birleşin” demişti. Erdoğan ile Marx’ın sözleri arasında ne fark var? (Nurullah)<b> <br/><br/>Cevap:</b> Sevgili Nurullah, Marx zulme karşı mücadelede birleşin demiş, bizim başbakan ise tamah etme ne olur birleş senin de AVM’n olur diyor. Tabii; Marx bunu söylediğinde yirmili yaşlarındaydı, Erdoğan ise ellilerinde. <b><br/><br/><br/><font size="4">Kandırdım</font></b> <br/><br/>Hasta olduğumu duyup mesaj gönderen tüm okurlarıma içten sevgiler ama itiraf ediyorum hasta değildim. Yazarlar Editörü Tamer “Nerede kaldı yazı?” diye aradığında günleri karıştırdığımı fark edip korkudan “Ahh, çok hastayım” deyivermişim. Kandırdım yani.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/9966.htm), [web.archive.org (arşiv bağlantısı)](http://web.archive.org/web/20100223044713/http://taraf.com.tr:80/makale/9966.htm)
# Altı çizili İngilizce kitap

*Dr. Sivilay Genç 18.02.2010*

<div class="taraf_structure_2col_1zq">
<div class="margen_n">



 <p><b>Soru:</b> Sevgili Sivilay Abla, Genelkurmay Başkanımız İlker Başbuğ, <i>Habertürk</i>’e verdiği özel demeçte; İngilizce bir kitabın bir sayfasını açıp altı çizilmiş bir cümlesini göstermesinin psikoloji bilimindeki karşılığı nedir? (İsmail Can)<br/><br/><b>Cevap:</b> Sevgili İsmail, Başbuğ’un işaret ettiği cümlenin bir şey ifade etmemesi, zorlama bir İngilizce bilen, kitapların da altını çizerek okuyan adam gösterişi olduğu konusunda kamuoyu hemfikir. O halde ortada bir davranış bozukluğu olduğu anlaşılıyor. Biz, ruh ve sivil hastalıkları tabipleri bu tür vakalarda hastamızın çocukluğuna ineriz. Başbuğ’u muayene etmeden kesin bir şey söyleyebilmem söz konusu değil. Ancak bazı tahminlerde bulunabilirim. Notu kıt, dayak atan bir İngilizce öğretmeninin körpe zihninde yaratmış olduğu bir davranış bozukluğu olabilir. Ya da yine küçük yaşta yapılan bir Anıtkabir ziyaretinde Atatürk’ün kitaplarının altını çize çize okuduğu ve bu sayede büyük adam olduğu vurgusunun dışavurumu olabilir.<b> <br/><br/><br/><font size="3">Komşu <br/></font><br/>Soru:</b> Sevgili Sivilay Abla, benim hemen hemen bütün komşularım Alevi. Alevi açılımıyla ilgili taze haberleri onlara ben ulaştırdım, miting haberlerini bile ben verdim. Ve başımda örtümle onların bu hak arayışlarında destekçi de oldum elimden geldiğince. Ama bugün bu komşularımdan biri, başörtü yasağıyla ilgili facebook paylaşımıma “Ohh, iyi oluyo” diye yorum yapmış. Canım sıkıldı sence ben mi yanlış yaptım Alevi komşum mu? (Gülbahar)<b> <br/><br/>Cevap:</b> Sevgili Gülbahar. Bu soruya vereceğim cevabı hepimiz kulağımıza küpe yaparsak hiç ama hiçbir sorunumuz kalmayacağını garanti ediyorum. Alevilerin temel insani haklara sahip olması bir doğrudur. Başörtülülerin temel insani haklara sahip olması da bir doğrudur. Alevilerin başörtülülerle ilgili bir doğruyu kabul etmemeleri kendileriyle ilgili olan doğrunun geçerliliğini ortadan kaldırmaz. Eğer sen doğrularını komşuna endekslersen senin doğruların, ‘hocan’, ‘önderin’ inandığın kitap, kabul ettiğin evrensel kriterler veya vicdanın değil komşun olmuş olur. Canın sıkılmasın kendi kitabına göre davranmaya devam et. <b><br/><br/><br/><font size="3">Liseli devrimci</font> <br/><br/>Soru:</b> Sevgili Sivilay Abla, bir ikilemdeyim, sizin yardım edebileceğinizi düşünüyorum. Ben bir liseliyim ve neredeyse her hafta gerek tarih hocamızdan gerekse diğer hocalarımızdan Atatürk’ün kargaları kovalarken bile memleketi kurtarma fikrinde olduğunu, hatta lisedeyken bir mecmua bile çıkardığını duyuyoruz. Fakat aynı hocalarıma liseli devrimci bir örgüte yakın durduğumu söylediğimde “sen daha liselisin, politikadan ne anlarsın memleketi sen mi kurtaracan lan!” gibi söylevlerle karşılaşıyorum. Ne yapmalıyım? (Sinan)<b> <br/><br/>Cevap:</b> Sevgili Sinan, ikilemde olan sen değilsin, öğretmen. En iyisi bana öğretmenini gönder. <b><br/><br/><br/><font size="3">Devlet’in metresi</font> <br/><br/>Soru:</b> Sevgili Sivilay Abla, devletin başına Devlet geçerse, devlet dairelerine MHP’ye oy vermemiş vatandaş bir metreden fazla yaklaşamayacak mı? İnternetten erişimi olan devlet dairelerinde bir metre nasıl ayarlanacak? (Burak Berber)<b> <br/><br/>Cevap:</b> Sevgili Burak, Nasrettin Hoca görücü usulü evlenmiş. Gelini ilk defa gerdek gecesi görmüş. Allahın gücüne gitmesin, kadın pek çirkinmiş. Karısı hocaya “Efendi, bana kimler namahremdir, yüzümü kime göstereyim kime göstermeyeyim” diye sormuş. Morali fena halde bozuk olan Hoca “Bana gösterme de kime gösterirsen göster” demiş. <br/><br/>Devlet Bahçeli’nin kendisi de, başına geçeceği devlet de bana bir metreden fazla yaklaşmasın başka bir şey istemiyorum. Kime yaklaşırsa yaklaşsın. (40. yaş günün kutlu olsun.)</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://taraf.com.tr:80/makale/10106.htm), [web.archive.org (arşiv bağlantısı)](http://web.archive.org/web/20100221073446/http://taraf.com.tr:80/makale/10106.htm)
# Bütün paşalar toplandık, toplandık

*Dr. Sivilay Genç 25.02.2010*

<div class="taraf_structure_2col_1zq">
<div class="margen_n">



 <p><b>Soru:</b> Sivilay Abla, bütün paşalar toplandı toplandı. Acaba Nil Karaibrahimgil ve arkadaşları gibi sormuşlar mıdır “niye yıprandık yıprandık” diye? (Barika Berber)<b> <br/><br/>Cevap:</b> Sevgili Barika, sormuşlardır elbet. Şöyle de devam etmişlerdir: <br/><br/>Yo paşalar bunu hak etmiyoruz <br/>Yo paşalar bunu kabul etmeyelim <br/>Bütün paşalar toplandık toplandık toplandık <br/>Sorduk neden yıprandık yıprandık (Neden acaba?) <br/>Biz darbeden hoşlandık hoşlandık hoşlandık <br/>Şimdi niye zorlandık zorlandık <br/>Bir o kadar basitti ki denklemleri <br/>İki o kadar güçsüzdü ki eklemleri <br/>Üç kontrol etmek bebek işi <br/>Yormadan sormadan sormadan yormadan <br/>Bir sarardık biz onları dolma gibi <br/>İki çalardık biz onları zurna gibi <br/>Üç sererdik yolları çarşaf gibi <br/>Yormadan sormadan sormadan yormadan <br/>Bekletirdik seslenirdik yüklenirdik hey gidi günler hey <br/>Esnetirdik esnetirdik pes ettirirdik hey gidi günler hey<b> <br/><br/><br/><font size="4">Parola marola</font> <br/><br/>Soru:</b> Sevgili Sivilay Abla, gözbebeğimiz Silahlı Kuvvetlerimizde, Sayın Başbakanımızı hedef alan “Adi Başbakan” parolasını yazanların ruh haliyle ilgili değerli görüşlerinizi bizimle paylaşmanızı rica ederim. (Muhsin Kara)<b> <br/><br/>Cevap:</b> Sevgili Muhsin, ben bu konuda tamamen farklı düşünüyorum. Parola ve işaret bir askerî birliğin güvenliği için oldukça hayati bir tedbir alma yöntemi. Görüldüğü kadarıyla askerî birliklerde bu iş laçkalaşmış. ‘Parola marola’ düzeyinde parola ve işaretler seçilmiş. Bakınız; bugün bir çocuğa bile “Ata” desen sana “Türk” diye karşılık verir. Düşün ki Balıkesir’deki birliğe sızmak isteyen teröristler var. Nöbetçi uzaktan gelen karartıyı görüp “Çanak” diyor. Teröristin aklına hemen geleceği kesin olan üç seçenek var: Çanak-Çömlek, Çanak-Kale, Çanak-Anten. “Şanlı”da ise seçenekler daha da düşüyor: Şanlı-Urfa, Şanlı-Ordu. <br/><br/>Bu bakımdan <i>Taraf</i>’ın verdiği listeye baktığımda en güvenli parolanın “Adi-Başbakan” ile “Beyşehir-Dolap” olduğu görülüyor. Başbakan’a karşı olan hisleri güvenlik zaafının azaltılmasına yardımcı oluyorsa bu işi fazla büyütmeye gerek yok. İsterlerse “Moron-Sivilay” diye bir parola bile belirleyebilirler. Mühim olan insan hayatı. <b><br/><br/><br/><font size="4">Toz bulutu</font> <br/><br/>Soru:</b> Sevgili Sivilay Abla, Türkiye’nin gündemine yetişemiyorum. Türkiye bir toz bulutu adeta. Kendimi bu karmaşık tabloda koyacak bir yer bulamıyorum. Nereye gidiyoruz? Kim kazanacak? Her şey bir toz bulutu. Lütfen yardım edin. (Elif Cevheri)<b> <br/><br/>Cevap:</b> Sevgili Elif, çok karışık gibi görünen tabloyu ustalıkla sadeleştirip iki kişiye indirgeyebiliriz: Sabih Kanadoğlu-Osman Can. İkisi de hukukçu. Sabih Kanadoğlu sistemin kılına dokundurmam diyor, Osman Can değişim diyor. Sabih Kanadoğlu, Cumhuriyet’in ilk kuşağının temsilcisi. Osman Can, doçentlik almış, Avrupa’da doktora yapmış, iki dil bilen yeni kuşağın bir üyesi. Felsefi olarak birbirlerine taban tabana zıt şeyler söylüyorlar. İkisinin konuşmalarını, açıklamalarını dinlediğinde hangisi sana yakın geliyor. Sabihçi misin Osmancı mı? <br/><br/>“Nereye gidiyoruz” sorusunun cevabı şu iki sihirli sayıda gizli. 1938-1968. İlk sayı Sabih Kanadoğlu’nun, ikinci sayı ise Osman Can’ın doğum tarihi. <br/><br/>“Kim kazanacak” sorusunun cevabı ise Balçiçek Pamir’in tarihî programında belli oldu. Osman Can, ezici bir farkla unvan maçını aldı.</p>
<br/>
<br/>
<br/>



<br/>


<div id="taraf_not">
</div>

</div>


</div>

Kaynak: [taraf.com.tr](http://www.taraf.com.tr:80/makale/10224.htm), [web.archive.org (arşiv bağlantısı)](http://web.archive.org/web/20100228173912/http://www.taraf.com.tr:80/makale/10224.htm)
# Kalpazanlar ve Darbeciler

*Dr. Sivilay Genç  04.03.2010*

<div class="yazi">
<p>Soru: Sivilay Abla selamlar. Ben Bursa’dan yazıyorum. 16 yaşındayım. Size bir sorum olacak. Bir kalpazan matbaada sahte para basarken yakalansa ve mahkemeye çıkarılsa... Bu kişi kendini “ben parayı bastım fakat kullanmadım, piyasaya sürmedim” diye savunabilir mi? Darbe planı yapanların avukatları ve destekçileri, “Tanklar mı yürümüş? Sadece plan ve seminer dahilinde konuşulmuş, suç oluşmamış” gerekçesiyle savunmaya geçiyorlar. Bu iki durum arasında bir çelişki yok mu? (Uğur)</p>
<p>Cevap: Sevgili Uğur. Kalpazanlara çok iyi akıl verdin doğrusu! Avukat olsan iyi sahte para kazanırdın.</p>
<p>Batan Gemiyi İlk Terk Edenler</p>
<p>Soru: Sevgili Sivilay Abla, eski Genelkurmay Başkanı Yaşar Büyükanıt “Abartmayın canım, 27 Nisan e-muhtırası muhtıra değildi” dedi. Geçen gün de Devlet Bahçeli, hükümetin, 28 Şubat post-modern darbesinin sorumlularından hesap sormasını istedi. Neler oluyor Allah aşkına? (Gülrü Göknar)</p>
<p>Cevap: Sevgili Gülru, darbe gemisi su alıyor. Gemiyi ilk terk edenler birer birer</p>
<p>ortaya çıkmaya başlıyor. Tahminim batan gemiyi en son Baykal terk edecek.</p>
<p>İyi ki İçki İçmiyor</p>
<p>Soru: Sevgili Sivilay Abla, bizim başbakan iyi adam hoş adam da bazen çok dangıl dungul konuşuyor. Gazete patronlarına “köşe yazarlarınızı hizaya getirin” demesi, daha sonra tepkiler karşısında “bana ne dükkân sizin ne yaparsanız yapın” diye devam etmesine ne diyorsunuz? (Çiğdem Atalay)</p>
<p>Cevap: Sevgili Çiğdem. Sevgili Başbakanımız iyi ki içki içmiyor, diyorum. Yoksa ortalık acayip şenlenirdi.</p>
<p>Ayışığı’ından Balyoz’a</p>
<p>Soru: Sevgili Sivilay Abla, oysa her şey ne güzel başlamıştı. Ayışığııı, eldiveeen, yakamosss. Ah ne güzel, romantikti. İnsanın canı darbe istiyordu. Nasıl oldu da Balyoz’a Kafes’e geldik? Aklım almıyor. (Erkan)</p>
<p>Cevap: Sevgili Erkan, önce beyaz eldivenli bir el uzandı ve “gel seninle ayışığında el ele tutuşup yakamozları izleyelim” dedi. Sonradan anladık ki esas niyeti güzel sözlerle kandırıp dışarı çıkarmak ardından da kafamıza balyozla vurup kafese tıkmakmış.</p>
<p>Patronsan</p>
<p>Soru: Sevgili Sivilay Abla, sen gazete patronu olsan ve Başbakan sana “O zaman köşende yazı yazanın maaşını sen veriyorsun, yarın feryat etmeye geldiğin zaman feryat etmeye hakkın yok” dese, senin cevabın ne olurdu?</p>
<p>(Bir gazete patronu)</p>
<p>Cevap: Sayın Başbakan, Genelkurmay Başkanı’nın maaşını sen veriyorsun. Önce sen maaşını verdiğin memura hâkim olabiliyor musun? Yarın e-muhtıra alıp, parolalarla hakarete uğrayıp feryat etmeye geldiğin zaman feryat etmeye hakkın yok!, derdim.</p>
<p>Taş Atan Çocuklar</p>
<p>Allahını seven milletvekili şu çocuklar için bir şeyler yapsın. Küçücük çocuklar, son teknoloji ürünü kıyafetli robocop polislere taş attı diye 40 yıl hapis yatar mı? Ya o çocuğun atacağı taş sana ne yapsın. Kaya atsa kıyafetin seni korur. Bu çocukları hapse göndermek, PKK insan kaynakları departmanına göndermekle aynı şey. Ne inatçısınız. Görmüyor musunuz? Toplumsal Onarım ve Siyasal Rehabilitasyon Ana Bilim Dalı Başkanı, Ruh ve SivilHastalıkları Mütehassısı</p><b>
<p>sivilayabla@gmail.com</p></b></div>

Kaynak: [taraf.com.tr](http://www.taraf.com.tr:80/dr-sivilay-genc/makale-kalpazanlar-ve-darbeciler.htm), [web.archive.org (arşiv bağlantısı)](http://web.archive.org/web/20100511051031/http://www.taraf.com.tr:80/dr-sivilay-genc/makale-kalpazanlar-ve-darbeciler.htm)
# Çarşaf provokasyonu

*Dr. Sivilay Genç 11.03.2010*

<div class="yazi"><p><strong>Soru:</strong> Sevgili Sivilay Abla, Kemal Kılıçdaroğlu’nun dediği gibi, CHP’li kadınların Mersin’de çarşaf yırtması eylemi sahiden de bir provokasyon olabilir mi? İslamcıların CHP’yi din karşıtı bir parti gibi gösterme çabası olamaz mı? (Bengü)</p>
<p><strong>Cevap:</strong> Sevgili Bengü, bir CHP’li kadın hatta erkek kara çarşaflı kadın kılığına girip türlü fenalıklar yapabilir. Ancak bir İslamcı kadının fönlü sarı saçlı, inci kolyeli, her sabah kahvaltıda bir buçuk İskender yemiş gibi iri pembe çehreli CHP’li kadın kılığına girip böyle fenalıklar yapması olanaksız. Bir kere şartlar eşit değil. Tesettür ayetinden dolayı dezavantajları var. Belki Sarıgül partili kadınlar yapmıştır.</p>
<p><strong>Plastik çiçekler ve Atatürk</strong></p>
<p><strong>Soru:</strong> Sevgili Sivilay Abla, bugünlerde çok sayıda Atatürk filmi çekilmeye başlandı. Aslında her şey Can Dündar’ınMustafa filmiyle başladı. Film önce heyecan yarattı. Sonra çok eleştiri aldı. “Atatürk karanlıktan korkar mı hiç”, “O asla yalnız değildi, onun arkasında millet vardı” diye kızanlar karanlıktan korkmayan, şahane ve kusursuz Atatürk filmleri çektiler. Sizce bu filmler Mustafa kadar izlenir mi? (Sinem Nazlıcan)</p>
<p><strong>Cevap:</strong> Sevgili Sinem, mükemmel Atatürk filmlerinin ilki Veda, gösterime girdi. En çılgın Türk Turgut Özakman’ın Dersimiz: Atatürk filminde Atatürk dozunun iyice artacağı anlaşılıyor. Seri bu hızla giderse üçüncü filmin dünya sinema tarihinin en sürrealist kült yapıtı olacağından endişe ediyorum.</p>
<p>Aslında esas soru şu: Saksı çiçeği mi plastik çiçek mi?</p>
<p>Plastik çiçek mükemmeldir. Solmaz, çiçekleri hep açıktır. Tomurcuğu hep tomurcuktur. Su istemez, gübre istemez, güneş istemez. Üstü tozlanırsa çeşmenin altına tutarsın temizlenir. Yaprakları dökülmez. Dökülse bile düşen yaprağı yeniden yerine takabilirsin.</p>
<p>Saksı çiçeği öyle mi? Bir ton iş, bir ton uğraş.</p>
<p>Dersimiz: Atatürk mükemmeldir. Düşünmeye gerek yoktur. Uğraşmaya gerek yoktur. Böyle bir film yaptığınız için eleştirilme ihtimaliniz yoktur. Alkış garantidir.</p>
<p>Mustafa zordur. Ancak benim bildiğim plastik çiçek feng shuiye göre eve sokulmamalıdır.</p>
<p><strong>‘Avrupalı kadınlar bize bayılıyor’</strong></p>
<p><strong>Soru:</strong> Sevgili Sivilay Abla, on beş yıldır Hollanda’da yaşıyorum. Biz burada sokakta insanlara gülümser, otobüste metroda tanımadığımız insanlarla selamlaşırız. Bir haftalığına Türkiye’ye gittim, peşime bir yığın erkek takıldı. Sonra sokakta somurtmam gerektiğini anladım. Türkiye’de insanlar bu yüzden mi mutsuz görünüyor? (Betül)</p>
<p><strong>Cevap:</strong> Sevgili Betül, sadece sokaktaki asık suratların değil; Türk erkeklerinin ‘bütün Avrupalı kadınlar bize hasta’ takıntısı da bu durumdan kaynaklanıyor.</p>
<p><strong>Domuz gribi olanlar için aşı</strong></p>
<p><strong>Soru:</strong> Sevgili Sivilay Abla, domuz gribi palavra çıktı. Bir yığın para boşa gitti. İlaç firmaları bütün dünyayı dolandırdı. Paramızı geri verin demenin bir yolu yok mu? (Süleyman Kundakçı)</p>
<p><strong>Cevap:</strong> Sevgili Süleyman, aman sesimizi çıkarmadan oturalım. Bu ilaç firmalarıyla şaka olmaz. Dua edelim; domuz gribi aşısı olanlar panzehir aşısı olmak zorunda diye bir kampanya başlatmasınlar.</p>
<p><strong>Hastalık</strong></p>
<p><strong>Soru:</strong> Sevgili Sivilay Abla, okulda kendi aldığım yüksek not değil diğer arkadaşlarımın aldığı düşük not beni daha mutlu ediyor. Bu duyguyla baş edemiyorum. Ben kötü bir insan mıyım? Lütfen yardım edin. (Rumuz: Kötüyüm)</p>
<p><strong>Cevap:</strong> Sevgili evladım, bu, Cumhuriyetimizin bir kronik hastalığıdır ve çoğunlukla eğitim yoluyla bulaşmaktadır. Bütün eğitim hayatımız boyunca öğretmenlerimiz ve ders kitaplarımız; Cumhuriyet’i sevmemiz için Osmanlı döneminde matbaanın ne kadar geç geldiğini anlattılar. Cumhuriyet döneminde renkli televizyon niye kırk sene sonra geldi diye soran olmadı. Matbaanın geç gelmesini konuşmaktan buna fırsatımız olmadı.</p>
<p><a href="mailto:sivilayabla@gmail.com">sivilayabla@gmail.com</a></p>
</div>

Kaynak: [taraf.com.tr](http://www.taraf.com.tr:80/makale/10385.htm), [web.archive.org (arşiv bağlantısı)](http://web.archive.org/web/20100314141651/http://www.taraf.com.tr:80/makale/10385.htm)
# Ertuğrul Özkök için özel seans

*Dr. Sivilay Genç 18.03.2010*

<div class="yazi"><p class="MsoNormal" style="MARGIN: 0cm 0cm 10pt"><span style="COLOR: black"><font face="Calibri"><font size="3">Ertuğrul Özkök birkaç gün önce köşesinden Güzin Abi isimli hayali karaktere sorular sordu. <?xml:namespace prefix = o ns = "urn:schemas-microsoft-com:office:office" /><o:p></o:p></font></font></span></p>
<p class="MsoNormal" style="MARGIN: 0cm 0cm 10pt"><span style="COLOR: black"><font face="Calibri"><font size="3">Türkiye’nin ruh sağlığı Ertuğrul’a, Ertuğrul’unkisi ise bana emanet. İşte Güzin Abi’ye sorulmuş sorulara Sivilay Abla cevapları.<o:p></o:p></font></font></span></p>
<p class="MsoNormal" style="MARGIN: 0cm 0cm 10pt"><span style="COLOR: black"><font face="Calibri"><font size="3">SORU: Sevgili <strong><span style="FONT-FAMILY: Calibri; FONT-WEIGHT: normal; mso-bidi-font-weight: bold">Güzin Abi,</span></strong><span style="mso-bidi-font-weight: bold"> </span>Geçen gün gazetelerde bir haber gördüm. Bir bilim kuruluşu 1047 çift üzerinde anket yapmış ve uzun süren bir evliliğin algoritmasını çıkarmış.<br/>Buna göre başarılı bir evliliğin iki matematiksel şartı varmış. Bir; Erkek kadından beş yaş büyük olmalıymış. İki; Kadının zekâsı erkekten en az yüzde 27 fazla olmalıymış. Ben ve karım çok uzun süreden beri evliyiz. Karım benden altı yaş küçük. Bilimsel araştırmanın matematiğine bakarsak, karımın IQ'su benden en az yüzde 27 fazla demektir. Merak ettiğim konu şu: Acaba karım çok zeki, ben ise yüzde 27 daha az IQ ile normal zekâya sahip bir erkek miyim? Veya karım normal zekâya sahip bir kadın ve ben geri zekâlı bir erkek miyim?<o:p></o:p></font></font></span></p>
<p class="MsoNormal" style="MARGIN: 0cm 0cm 10pt"><span style="COLOR: black"><font face="Calibri"><font size="3">CEVAP: Sevgili Ertuğrul. Başarı, ne kadar sürdüğünde değil nasıl sürdüğündedir. Sen de otuz yıl Hürriyet’in genel yayın yönetmenliği yaptın. Aydın Doğan’ın senden yüzde 27 kat daha az zeki olmasından mı? Sanmıyorum. Senin 27 kat daha esneyebilen ve kuru tutan peteksi yapından olmalı. <br/>SORU: Sevgili Güzin <strong><span style="FONT-FAMILY: Calibri; FONT-WEIGHT: normal; mso-bidi-font-weight: bold">Abi</span></strong><strong><span style="FONT-FAMILY: Calibri">.</span></strong><span style="mso-bidi-font-weight: bold"> </span>Yine gazetelerden okudum. Amerika'da Barbie bebeklerin bir de siyah versiyonu yapılmış. WalMart mağazalarında siyah (pardon Afrika kökenli) Barbie'lerin fiyatı indirilmiş.<br/>Beyazlar 6 dolara satılırken, siyah Barbie'ler 3 dolara inmiş. Amerika'daki ırkçılık karşıtı dernekler harekete geçip bunu kınamış. WalMart ise bunun tamamen ticari bir şey olduğunu, Afrika kökenli Barbie'lere talep az olduğu için fiyatı indirdiklerini açıklamış. Bu açıklama bana makul geldi. Sizce ben gizli ırkçı olabilir miyim?<o:p></o:p></font></font></span></p>
<p class="MsoNormal" style="MARGIN: 0cm 0cm 10pt"><span style="COLOR: black"><font face="Calibri"><font size="3">CEVAP: Sevgili Ertuğrul, <span style="mso-spacerun: yes"> </span>Kölelik döneminde de siyahi bir kadın kölenin ömür boyu kullanım bedeli randevu evindeki bir sarışının bir gecelik fiyatından daha ucuzdu. Amerika işte, değişen bir şey yok. <o:p></o:p></font></font></span></p>
<p class="MsoNormal" style="MARGIN: 0cm 0cm 10pt"><span style="COLOR: black"><font face="Calibri"><font size="3">Senin ırkçılığını anlamak için ise Wallmart’ın fiyat etiketlerini okumaya lüzum yok, Hürriyet’in manşetlerine bakmak yeterli.<o:p></o:p></font></font></span></p>
<p class="MsoNormal" style="MARGIN: 0cm 0cm 10pt"><span style="COLOR: black"><br/><font face="Calibri"><font size="3">SORU: Sevgili <strong><span style="FONT-FAMILY: Calibri; FONT-WEIGHT: normal; mso-bidi-font-weight: bold">Güzin</span></strong><strong><span style="FONT-FAMILY: Calibri"> </span></strong><strong><span style="FONT-FAMILY: Calibri; FONT-WEIGHT: normal; mso-bidi-font-weight: bold">Abi,</span></strong><span style="mso-bidi-font-weight: bold"> </span>Fransa Cumhurbaşkanı <strong><span style="FONT-FAMILY: Calibri; FONT-WEIGHT: normal; mso-bidi-font-weight: bold">Sarkozy,</span></strong><strong><span style="FONT-FAMILY: Calibri"> </span></strong>Amerikan hükümetine çok kızmış.<br/>Çünkü Amerikan ordusunun tanker uçak ihtiyacı için açılan ihaleye Fransız şirketinin girmesini engelliyormuş. Kafam karıştı. <strong><span style="FONT-FAMILY: Calibri; FONT-WEIGHT: normal; mso-bidi-font-weight: bold">Sarkozy,</span></strong><strong><span style="FONT-FAMILY: Calibri"> </span></strong>Fransız Renault şirketinin ekonomik nedenlerle yeni bir modelini Türkiye'de üretmesine karşı çıkmıştı. Bu tavır bir devlet başkanına yakışmayacak bir çifte standart değil mi?<o:p></o:p></font></font></span></p>
<p class="MsoNormal" style="MARGIN: 0cm 0cm 10pt"><font face="Calibri"><font size="3"><span style="COLOR: black">CEVAP: Emin ol, senin uluslararası politika literatürüne girecek pırıltıdaki bu çıkarımın muhakkak ki Sarkozy’i bunalıma sokacaktır. Carla ile evli olması bile Hürriyet’in eski genel yayın yönetmeninden yediği bu tokadı ona unutturamayacak. <br/><br/><br/>SORU: Sevgili </span><span style="mso-bidi-font-weight: bold">Güzin<b> </b>Abi,</span><span style="COLOR: black"> demokrat, liberal, aydın bir arkadaşımız geçen gün benim yıllarca önce illegal yollardan dinlenmiş telefon konuşmamı yeniden yayınlanmış. Şimdi benim ona </span><span style="mso-bidi-font-weight: bold">“Sıkıyorsa desteklediğin mühim kişilerin illegal yoldan dinlenmiş telefon konuşmalarını da yayınlasana”<b> </b></span><span style="COLOR: black">deme hakkım var mı? Burada </span><span style="mso-bidi-font-weight: bold">“sıkıyorsa”<b> </b></span><span style="COLOR: black">ifadesini kullanmam basın etiğine ters düşer mi? Sonra ona </span><span style="mso-bidi-font-weight: bold">“Sakın provokasyona gelip yayınlama, ilk ben karşı çıkarım”<b> </b></span></font></font><span style="COLOR: black"><font face="Calibri"><font size="3">dersem kendimle çelişkiye düşmüş olur muyum?<br style="mso-special-character: line-break"/><br style="mso-special-character: line-break"/><o:p></o:p></font></font></span></p>
<p class="MsoNormal" style="MARGIN: 0cm 0cm 10pt"><span style="COLOR: black"><font face="Calibri"><font size="3">CEVAP: Come on! Alındın mı yoksa. Sen her yaptığını köşende teşhir ediyorsun ya.<span style="mso-spacerun: yes">  </span>Liberal, demokrat aydın arkadaşın hoşuna gidebileceğini düşündüğü için bunu yapmış olmalı.<span style="mso-spacerun: yes">  </span><o:p></o:p></font></font></span></p>
<p class="MsoNormal" style="MARGIN: 0cm 0cm 10pt"><span style="COLOR: black"><br/><font face="Calibri"><font size="3">SORU: Sevgili <strong><span style="FONT-FAMILY: Calibri; FONT-WEIGHT: normal; mso-bidi-font-weight: bold">Güzin Abi,</span></strong><span style="mso-bidi-font-weight: bold"> </span>Ben Ergenekon davasında darbe girişiminde bulunduğu iddia edilen kişilerin yargılanmasını, suçlu bulunurlarsa cezalandırılmalarını istiyorum. Ama aynı zamanda kurunun yanında yaş da yanmasın, insanlar hukuka uygun gözaltına alınsın, hukuki hakları korunsun, hüküm giyinceye kadar suçlu muamelesi görmesin istiyorum. Size göre ben darbeci ve Ergenekoncu muyum?<o:p></o:p></font></font></span></p>
<p class="MsoNormal" style="MARGIN: 0cm 0cm 10pt"><span style="COLOR: black"><font face="Calibri"><font size="3">CEVAP: Sevgili Ertuğrul, Ergenekon’dan tutuklananlar için gösterdiğin hassasiyetin ve gayretin onda birini, sözgelimi, Ortadoğu Barışı için gösterseydin şimdi İsrail’de iki devletli, iki toplumlu bir çözüm gerçekleşmişti. Hatta köprüde karşılaşmış iki inatçı keçi birbirlerine yol vermiş, kötü kalpli üvey anne kül kedisinin baloya gitmesine müsaade etmişti. <o:p></o:p></font></font></span></p>
<p class="MsoNormal" style="MARGIN: 0cm 0cm 10pt"><span style="COLOR: black"><font face="Calibri"><font size="3">Hem nereden biliyorsun, belki hepsi kurudur. <o:p></o:p></font></font></span></p>
<p class="MsoNormal" style="MARGIN: 0cm 0cm 10pt"><span style="COLOR: black"><font size="3"><font face="Calibri">* * *<br/><br/>SORU: Sevgili <strong><span style="FONT-FAMILY: Calibri; FONT-WEIGHT: normal; mso-bidi-font-weight: bold">Güzin Abi,</span></strong><span style="mso-bidi-font-weight: bold"> </span>Bugünlerde kafam çok karışık. Size arada sırada yazabilir miyim? <o:p></o:p></font></font></span></p>
<p class="MsoNormal" style="MARGIN: 0cm 0cm 10pt"><span style="COLOR: black"><font size="3"><font face="Calibri">CEVAP: Evet yazabilirsin, lütfen bana Sivilay Abla de.<o:p></o:p></font></font></span></p><b style="mso-bidi-font-weight: normal"><span style="LINE-HEIGHT: 115%; FONT-FAMILY: Calibri; COLOR: black; FONT-SIZE: 11pt; mso-fareast-font-family: Calibri; mso-bidi-font-family: 'Times New Roman'; mso-fareast-language: EN-US; mso-ansi-language: TR; mso-bidi-language: AR-SA">NOT: Gazetenin 5. sayfasına tam sayfa reklam girdiği için yayınlanmayan yazım. Aman reklam gelsin de yazım da yayımlanmasın. </span></b>
</div>

Kaynak: [taraf.com.tr](http://www.taraf.com.tr:80/makale/10515.htm), [web.archive.org (arşiv bağlantısı)](http://web.archive.org/web/20100322191323/http://www.taraf.com.tr:80/makale/10515.htm)
# Başbuğ’un gazeteci sıralaması

*Dr. Sivilay Genç 25.03.2010*

<div class="yazi"><p><b>Soru:</b> Sevgili Sivilay Abla, İlker Başbuğ, önce <i>Hürriyet</i> Gazetesi Genel Yayın Yönetmeni Enis Berberoğlu’na, sonra <i>HaberTürk</i> Genel Yayın Yönetmeni Fatih Altaylı’ya, daha sonra <i>Milliyet</i> gazetesi yazarı Fikret Bila’ya ve son olarak da <i>Vatan</i> gazetesi yazarı Ruhat Mengi’ye konuştu. Disiplini tarih kadar eski ordumuz bu sıralamayı neye göre yaptı? TSK’ya göre <i>Hürriyet</i> amiral gemisi ve Berberoğlu’da oramiral mi? O halde Fatih Altaylı albay, Fikret Bila yüzbaşı, Ruhat Mengi de onbaşı mı? (Serpil Çelikkol)</p>
<p><b><br/>Cevap:</b> Sevgili Serpil, her Türk asker doğar ve komutanlarının gözünde hep küçük bir asker olarak kalır, büyümez ablası.</p>
<p>Peki, bu sıralama nasıl yapıldı? Çok basit. Enis, Fatih, Fikret, Ruhat. Bildiğin harf sırası. </p>
<p>Sıra ‘S’ harfine geldi, heyecanla telefonumun çalmasını bekliyorum. </p>
<p><b>Hukuk fakültelerine IQ testi</b></p>
<p><b>Soru:</b> Sevgili Sivilay Abla, Yargıtay Başkanı, AKP’nin yapmak istediği anayasa değişikliğinin 82 Anayasası’na aykırı olduğunu söyledi. Anayasaya aykırı bir anayasa değişikliği yapılabilir mi? (Ahmet Turhan) </p>
<p><b><br/>Cevap:</b> Sevgili Ahmet, adı üzerinde ‘anayasa değişikliği’. Değişiklik önerileri mevcut anayasaya tabii ki aykırı olacak. Aykırı olmasa değişiklik niye yapılsın. YÖK, hukuk fakültelerine girişte IQ testi yapılmasını zorunlu hale getirmeli.</p>
<p><b>Halka mesafe rekoru egale edildi</b></p>
<p><b>Soru:</b> Sevgili Sivilay Abla, 200 aydın kendi anayasa değişikliği paketlerini açıkladı. “Milletvekili dokunulmazlığı kalksın, Siyasi Partiler Kanunu değişsin, seçim barajı düşsün, Siyasi Etik Yasası çıksın, seçim bütçeleri şeffaflaşsın” taleplerini siz nasıl buluyorsunuz. Ben de imzalamalı mıyım ne dersiniz? (Aydın Kopuz)</p>
<p><b><br/>Cevap:</b> Sevgili Aydın, şöyle anlatayım. Elimizde İki doktor ve bir kanser hastası var, diye düşünelim. Bu iki doktorun hastaya sözlerine kulak verelim: </p>
<p>Birinci doktor:</p>
<p>– Kansersin ve hastalık ilerlemiş. Sana kemoterapi uygulayacağız. Terapi sırasında canın yanacak. Kendini uzun süre halsiz hissedeceksin. Belki saçların dökülecek. </p>
<p>Aydın doktor: </p>
<p>– Canım, yağlı yemeklerden kızartmalardan uzak dur, gece yatmadan beş saat önce yemeyi kes, bol bol sıvı al, su iç. Ha, bir de strese girme. </p>
<p>Birinci doktorluğu yapmak ne kadar zor ve sevimsiz, aydın doktorluk ne kadar steril ve sempatik. Tamam az yağlı yemek, stresten uzak durmak iyi de kemoterapi hiç mi lazım değil?</p>
<p>Fransa’nın devrim günlerinde “ekmek, ekmek” diye bağıran halk için “Ekmek bulamıyorlarsa neden pasta yemiyorlar(!)” diyen Fransa Kraliçesi Marie Antoinette’i anmadan geçemeyeceğim. Kraliçenin ‘Halka Mesafe Rekoru’ 200 aydınımız tarafından kırılmasa bile en azından egale edilmiştir. Hayırlı olsun. </p>
<p><b>Yargı tarafsızlığı mı dediniz</b></p>
<p><b><br/>Soru:</b> Sevgili Sivilay Abla, yeni anayasa paketi yüksek yargıya AKP’lileri doldurmak için yapılmıyor mu? Nerede kaldı yargı bağımsızlığı ve tarafsızlığı. (Barış)</p>
<p><b><br/>Cevap:</b> Sevgili Barış, yaşadığın şehrin meydanına çık ve önüne ilk çıkan elli kişiye sor: Anayasa Mahkemesi’nin on iki üyesi geçen seçimlerde hangi partiye oy verdiler? Eğer CHP: 11, AKP: 1 ya da CHP: 10, AKP: 2 cevabı çıkmazsa diplomamı yerim. Biz kimin neci olduğunu zaten biliyoruz. Bu anayasa değişikliği sayesinde belki mahkemenin sandığı ile halkın sandığı arasındaki makas biraz kapanır. </p>
<p><b>Sivil-Ay Haber Ajansı (SAHA)</b></p>
<p><i><br/>Bu haftadan itibaren özel haber ajansımın haberlerinden birini sizlerle paylaşacağım. </i></p>
<p><i><br/>Mustafa</i> filminden sonra <i>Dersimiz: Atatürk</i> filminde de Ülkü Adatepe krizi yaşandı. </p>
<p>Bebekliğinden altı yaşına kadar Atatürk’ün yanında yaşayan Atatürk’ün manevi kızı Ülkü Adatepe, <i>Mustafa</i>’dan sonra <i>Dersimiz: Atatürk</i> filmi çıkışında da hadise çıkardı. “Bu film bana danışılmadan yapıldı. Benim hatırladığım Atatürk böyle değildi” dedi. Milli Eğitim Bakanlığı Adatepe’nin liselerde okutulan İnkılâp Tarihi derslerini basıp “bu ders bana danışılmadan anlatılamaz” diyebilme ihtimaline karşı lise önlerinde güvenlik tedbiri aldı.</p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p></div>

Kaynak: [taraf.com.tr](http://www.taraf.com.tr:80/makale/10603.htm), [web.archive.org (arşiv bağlantısı)](http://web.archive.org/web/20100329000320/http://www.taraf.com.tr:80/makale/10603.htm)
# Kim ne derdi

*Dr. Sivilay Genç  01.04.2010*

<div class="yazi"><p><b>Soru:</b> Kıymetli Sivilay Ablacım, senin engin varoluşsal psikoterapisel pedagoji bilgilerine güvenerek bir soru soracağım. Bildiğin gibi Başbakan <i>BBC</i>’ye verdiği “100 bin Ermeniyi gönderirim” röportajından sonra, koridorda Dışişleri Bakanı Ahmet Davutoğlu’nu görünce, hatasını fark edip “Ben bir şey yaptım Ahmet” şeklinde pişmanlığını dile getirmiş. Davutoğlu da “Nasıl yaparsınız!” diye tepki göstermiş. Acaba Başbakan aynı koridorda Cemil Çiçek, Vecdi Gönül, Kemal Unakıtan, Yusuf Halaçoğlu ve Onur Öymen gibi bir kişiyle karşılaşıp bu lafı etseydi alacağı cevap ne olurdu? (Rumuz: Mysterious Feyto)</p>
<p><b><br/>Cevap:</b> Cemil Çiçek: İyi yaptınız, ağzınıza sağlık.</p>
<p>Vecdi Gönül: Ulus-devlet inşası için geç bile kaldık. </p>
<p>Kemal Unakıtan: Gönderirken hepsinden yurtdışı çıkış harcı alalım.</p>
<p>Yusuf Halaçoğlu: 100 bin değil efendim. 89 bin 346 buçuk kişi.</p>
<p>Onur Öymen: Anaları da ağlayacak haliyle. Bak nasıl lafıma geldin. </p>
<p><b>‘CHP’ye meylim nedendir’</b></p>
<p><b>Soru:</b> Sevgili Sivilay Abla, Alevi kökenli ama Sünni özentisi bir gencim. Tayyip Erdoğan’ı çok sevmesem de demokratikleşme adına yaptıklarını takdir ediyor ve destekliyorum. Ama ne yaparsam yapayım, Alevi kökenimden dolayı CHP ile olan organik bağımı kopartamıyorum. Deniz Baykal, son anayasa değişiklikleri için “Emevilerin yaptıklarını yapıyorlar” deyip damarıma bastı ve CHP’ye meyilli Alevi yanımı hortlattı yine. Seçimler de yaklaşıyor. Ne yapabilirim bundan kurtulmak için? (Rumuz: warforsale) </p>
<p><b> <br/>Cevap:</b> Sevgili genç arkadaşım, sana Alevi öğretisinin en temel üç düsturundan birini öneriyorum. Sandık başında eline hâkim ol.</p>
<p><b><br/>Ertuğrul Özkök ve Semiha Berksoy</b></p>
<p><b><br/>Soru:</b> Sevgili Sivilay Abla, genel yayın yönetmenliğinden emekli Ertuğrul Özkök’ün ona buna laf atan, çomak sokan, çimdik atıp kaçan, poşeti şişirip insanların kulağının dibinde patlatan ele avuca sığmaz uçarı halini neye bağlıyorsunuz? (Şermin Danış)</p>
<p><b><br/>Cevap:</b> Yüz yaşındaki Semiha Berksoy’un 17’lik kızlar gibi kıyafetler giyip makyaj yapması ile benzer bir sendroma bağlıyorum. İyi doktora yapmış bir genç olarak başladığı meslek yaşamında geldiği bu son durumu Benjamin Button’ın tuhaf hikâyesine de benzetiyorum. </p>
<p><b>Eşcinseller cennete mi</b></p>
<p><b>Soru:</b> Sevgili Sivilay Abla, Devlet Bakanı Aliye Kavaf “eşcinseller hastadır” demişti. İslam’a göre hastalar yaptıklarından mesul değildir. Dinî vecibelerini yerine getirmekten de muaftırlar. Bakana göre bütün eşcinseller cennete mi gidecek? Önemli bir karar aşamasındayım. Cevabınız çok önemli. (Rumuz: almost came out)</p>
<p><b><br/>Cevap:</b> Sevgili evladım, fetva verebilecek durumda değilim ancak ulul emre itaat kaidesi gereğince, devletin koca bakanının sözü üzerine yapacaklarının hesabının sana değil Bakan hanımın defterine yazılacağı konusunda kesin konuşabilirim. </p>
<p><b>Bizim komünistler</b></p>
<p><b><br/>Soru:</b> Muğla Üniversitesi’nin komünist öğrencilerinin özel bankalara el koyan, devletleştiren BDDK Başkanı’na yumurta atmasını nasıl değerlendiriyorsunuz? (Çetin Koçoğlu)</p>
<p><b><br/>Cevap:</b> Sevgili Çetin, bir ülkenin hastanesi neyse postanesi de odur. Bizim komünistlerimiz hâlâ konuşmak isteyene yumurta atarlar, defol derler. Yazılım aktivisti Richard Stallmann gibi Amerikalı komünistler ise dünya devi ve tekeli Microsoft’a karşı ücretsiz, açık yazılım geliştirirler. </p>
<p><b>Naiflik</b></p>
<p><b>Soru:</b> Sevgili Sivilay Abla, sorum şu: 28 Şubat döneminin en kudretli generalinin “Gidin o kadına söyleyin, onu kazığa oturturuz” dediği kadın politikacımız geçen gün bir gazeteye “Bugün yaşananları görünce 28 Şubat daha naif kaldı diyebilirim” şeklinde bir açıklama yapmış. Gazete de fırsatı kaçırmadan bu açıklamaları manşetine taşımış. Bu politikacımızın bu tehditleri naif bulmasını neye bağlıyorsunuz? (Rumuz: Şiirbey)</p>
<p><b><br/>Cevap:</b> Sevgili Şiirbey, bilimin de açıklayamadığı şeyler vardır. Zevkler ve renkler tartışılmaz.</p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b><br/>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-kim-ne-derdi.htm), [web.archive.org (arşiv bağlantısı)](http://web.archive.org/web/20100511051041/http://www.taraf.com.tr:80/dr-sivilay-genc/makale-kim-ne-derdi.htm)
# Ne mutlu Ahmet Türk’üm diyene

*Dr. Sivilay Genç 15.04.2010*

<div class="yazi"><p><b>Soru:</b> Sevgili Sivilay Abla, “Barış olsun, sonra da Allah canımı alsın” diyen Ahmet Türk’e yumruk atan gencin ruh halini engin mesleki birikiminizle çözümler misiniz? Bu olay örgütlü bir olay mıdır? Provokasyon mudur? (Haldun Çınar)</p>
<p><b>Cevap:</b> Sevgili Haldun, ne demişler, anasına bak kızını al, devletine bak vatandaşını al. </p>
<p>Ahmet Türk’e atılan ilk yumruk değil ki şaşıralım. Önce “ne mutlu Türküm diyene” denmiş. Ahmet Türk’ün dedesi de mutlu olmak için soyadını Türk yapmış. Ancak verilen söz tutulmamış. Bir Kürt, Türk olsa da bir türlü mutlu olamamış. Diyarbakır hapishanesine atılmış. Sayısız mahkemelere çıkarılmış. Satın aldığı eve sokulmamış. Partisi kapatılmış. Siyaseten yasaklı hale getirilmiş. Başbakan tarafından ‘elini sıkmam da sıkmam’ diye uzun süre diretilmiş. </p>
<p>Varlığını devam ettirebilmek için yeterli beyine sahip olmadığından pençelerini kullanmak durumda olan bir delikanlının attığı yumruk sayesinde ortaya çıkan gözü yaşlı, ağzı-burnu kanlı ihtiyar adam görüntüsü aslında bugüne kadar yapılanların resmini somut olarak ortaya koymuş. Bu sayede Ahmet Türk için herkesin yüreği burkulmuş. Belki de ilk defa Ahmet Türk mutlu olmuş.</p>
<p><b>Şerefsiz deme hürriyeti</b></p>
<p><b>Soru:</b> Sevgili Sivilay Abla, <i>Hürriyet</i> gazetesi Osman Baydemir’in “Affınıza sığınarak, hiçbir alçak ve ş...siz benim halkımın sağduyusu ile oynayamaz” sözlerini “Baydemir ağzını bozdu” şeklinde sürmanşetten vermiş. Şimdi benim kafam karıştı. Zamanında bu gazete “vay şerefsiz” manşeti atmamış mıydı? Şimdi malum kelimeyi internette bile yazamayıp ş...siz diyebilmiş. <i>Hürriyet</i> mi daha edepli oldu yoksa şerefsizlik hiyerarşisi mi var, ne dersiniz? (Neslihan Demirci)</p>
<p><b>Cevap:</b> Sevgili Neslihan, sorunun cevabı çok açık değil mi? Gazetenin adı <i>Hürriyet</i>. Yani; Şerefsiz deme hürriyeti, hedef gösterme hürriyeti, manipüle etme hürriyeti.</p>
<p>Ayrıca Osman Baydemir ağzını bozmamış, tam tersine düzeltmiş.</p>
<p><b>Değiştirme, kaldır</b></p>
<p><b>Soru:</b> Sevgili Sivilay Abla, herkes AKP’yi, hükümeti eleştiriyor. Neden yeni bir anayasa yapmıyorsun da birkaç maddeyi değiştiriyorsun, diye. İlk üç maddesi değiştirilemez, değiştirilmesi teklif dahi edilemez bir anayasa nasıl sıfırdan yapılabilir? Hükümete haksızlık edilmiyor mu? (Serap Sarıca)</p>
<p><b>Cevap:</b> Sevgili Serap, evet anayasamızın ilk üç maddesi değiştirilemez, değiştirilmesi teklif dahi edilemez, biliyoruz. İyi de biz o maddeler değiştirilsin demiyoruz ki, kaldırılsın diyoruz. Kaldırmak yasak değil değiştirmek yasak. Al sana dumanı üzerinde bir hukuk icadı. AKP, arabasını yoldaki tekerlek izlerinden birazcık çıkarsa kafayı Cemil Çiçek gibi değil de Sabih Kanadoğlu gibi çalıştırsa daha iyi yol alacağız. </p>
<p><b>Evimizdeki ağustos</b><b>böcekleri</b></p>
<p><b>Soru:</b> Sevgili Sivilay Abla, insan uyurken evde ışık olması kanser riskini arttırıyormuş. Bu riski nasıl azaltabiliriz? (Melahat Mümin)</p>
<p><b>Cevap:</b> Sevgili Melahat, evlerimiz ışıl ışıl. Uyku kalitemiz berbat durumda. Şimdi sen ve bu yazıyı okuyan herkes bu gece evdeki tüm lambaları söndürsün ve evinde ağustosböceği avına çıksın. Yakalayacağınız ağustosböceklerini durun tahmin edeyim.</p>
<p>Ocaklı fırının hiç kullanılmayan ve çözmek için bilgisayar mühendisi olmak gereken yanıp sönen saati. DVD/VCD oynatıcısının saati, stand by ışığı. Bitmedi; uydu alıcısının ışıkları, televizyonun stand by ışığı, buzdolabının gösterge paneli (zenginler için), çamaşır makinesinin ‘işlem bitti’ ışığı, şarjlı el süpürgesinin ‘şarj ediliyor’ ışığı, tıraş makinesinin şarj ışığı, varsa hırsız/ gaz/ yangın alarmının yanıp sönen ışığı. Devam edeyi mi? Kombinin çalışıyor ışığı, bilgisayarın ışığı, modemin kıpır kıpır ışıkları.. Böyle bir evde uyunur mu? Uyursan kanser olursun tabii. Senden başka kimse uyumuyor ki.</p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/makale/10890.htm), [web.archive.org (arşiv bağlantısı)](http://web.archive.org/web/20100418195029/http://www.taraf.com.tr:80/makale/10890.htm)
# Bedelli

*Dr. Sivilay Genç 22.04.2010*

<div class="yazi"><p><b>Soru:</b> Sevgili Sivilay Abla, bedelli askerlik tartışmasına şiddetle karşıyım. Bedelli askerlik çıksın da sadece fakirlerin çocukları mı ölsün? (Hakan Türkkan)</p>
<p><b><br/>Cevap:</b> Sevgili Hakan, bu sözlerinle halkı askerlikten soğutmak, orduyu yıpratmak ve askeriyede ast-üst ilişkisini bozmak suçu işlediğinin bilmem farkında mısın? Sana göre askere gitmek ölmek midir? Askerde ölenler şehit olduğuna göre hani “şehitler ölmez” idi? </p>
<h4>Çakırkeyif</h4>
<p><b><br/>Soru:</b> Sevgili Sivilay Abla, bir reklam ajansında marka temsilcisi olarak çalışıyorum. Bizim camianın pürneşesi hiç geçmiyor. Türkiye’de olağanüstü olaylar yaşanıyor. Ancak bu gelişmelerin hiçbiri etrafımdaki insanların ilgisini çekmiyor. Bu çakırkeyif halin nedeni nedir? (Gediz Gökdeniz)</p>
<p><b><br/>Cevap:</b> Sevgili Gediz, benim şiddetli migren krizlerim oluyor. Bu ağrı nöbetinin başımı terk etmeye başlaması adeta kafa yapıcı bir etki yaratır. Bu çakırkeyif halin sebebi büyük bir ağrıdan kurtulmamın verdiği hazdır. </p>
<p>Bilincini kaybetmeyecek kadar içki içen bir insanın çakırkeyif halinin de akıl fonksiyonlarını minimuma indirgemekten kaynaklandığına inanıyorum. Keyif veren şeyin kendisi kimyasal reaksiyonların vücudumuzda meydana getirdiği değişiklikler değildir. Kimyasal reaksiyonlar neticesinde beynimizin düşünmeyi askıya almasıdır. Çünkü akıl, başa beladır. Akıl, dert ve keder kaynağıdır. Arkadaşlarının keyfinin nedeni de budur.</p>
<h4><br/>İstatistik</h4>
<p><b><br/>Soru:</b> Sevgili Sivilay Abla, geçen günlerde de Başbakan yüzde 12 işsizlik rakamını açıklarken, neden yüzde 12’lik işsizliği konuşuyorsun da, yüzde 88’lik iş sahibi olma oranını konuşmuyorsun demiş. Bu yorum karşısında; Boğaziçi’de okurken aldığım bütün istatistik derslerine ait kitapları geri dönüşüm kutusuna atmaya karar verdim, ne dersiniz? (Betül Aksoy) </p>
<p><b><br/>Cevap:</b> Sevgili Betül, son seçimlerden AKP yüzde 47 ile çıktığı zaman, <i>Hürriyet</i> gazetesi yazarları hep bir ağızdan “Neden AKP’yi yüzde 47’nin tercih ettiğini söylüyorsunuz. Yüzde 53’ü de istemiyor” demişlerdi. İstatistik kitaplarını onlara göndermeli. Başbakan’a da hesabını şaşırttılar. </p>
<h4><br/>Gerçek er</h4>
<p><b><br/>Soru:</b> Sevgili Sivilay Abla, sizce Hasan gerçek er mi? (Mahmut Güzel)</p>
<p><b><br/>Cevap:</b> Bence değil sevgili Mahmut. Sanki bu işi zorla yapıyormuş gibi. Elinde kâğıt, zehir zemberek ama yüzündeki ifade “Puff! Bitse de gitsek. Yeşil üzüm presi Tekirdağ’ım evde beni bekliyor. Ne zaman bitecek bu mesai yahu!” der gibi. </p>
<h4><br/>23 Nisan</h4>
<p><b><br/>Soru:</b> Sevgili Sivilay Abla, bakanlara, başkanlara yapılan saldırılar nereye varacak. Bu vahim hadiselerden sonra bizi ne bekliyor? (Pelin Varımlı)</p>
<p><b><br/>Cevap:</b> Sevgili Pelin, Bu gidişle 23 Nisan’da hiçbir çocuk hiçbir devlet büyüğünün koltuğuna oturmaya cesaret edemeyecek. </p>
<h4>Dünyaperest</h4>
<p><b>Soru:</b> Sevgili Sivilay Abla, bıraksanız 350 yaşına kadar yaşamak için her şeyi yapacak olan dünyaperest köşe yazarları, Kürt sorunu olduğunda neden bizi ölmeye ikna etmeye çalışıyor? (Erol K.)</p>
<p><b><br/>Cevap:</b> Sevgili Erol, kandırılmaya müsait olduğumuz için herhalde.</p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/makale/10983.htm), [web.archive.org (arşiv bağlantısı)](http://web.archive.org/web/20100426010715/http://www.taraf.com.tr:80/makale/10983.htm)
# Son çıkan kaset soruları

*Dr. Sivilay Genç 13.05.2010*

<div class="yazi"><p>Sevgili Hastalarım, arkadaşım Perihan’la Afrika turundayım. Mozambik’in başkenti Maputo’ya geçtik. Önceki haftalar internet bulamadığım için yazamadım. Perihan ile plajda kaset olayını konuştuk. Perihan sordu ben cevapladım. Buyurun.</p>
<h4><br/>Bu yapılan ahlaksızca bir komplo mudur?</h4>
<p>Nüfusunuz yetmiş milyon da olsa, bir milyar da olsa bir tanecik, evet sadece bir tanecik başbakanınız oluyor. Demek ki bu başbakanlık çok özel bir iş. Bu işe soyunuyorsan öyle her yerde ve herkesin karşısında soyunmayacaksın. </p>
<p>Söz gelimi; içki içmek özel hayatınla ilgilidir. Kimseyi ilgilendirmez. Kimseye hesap vermek zorunda değilsindir. Ancak eğer bindiğim uçağın pilotuysan bu senin özelin, mahremin olmaktan çıkar. İçki içmen artık beni acayip ilgilendirmeye başlar.</p>
<p>Hem şoför mahalli hem de beş kuruş olmuyor. </p>
<h4><br/>Fethullah Gülen neden aradı, ne dedi?</h4>
<p>İslam inancına göre zaten bütün hayatımız saniye saniye gizli kameralarla yirmi beş farklı açıdan çekiliyor ve levh-i mahfuza yükleniyor. Ahrette bu kayıtlardan toplu gösterim yapılacak. Burnunu karıştırıp masanın altına sürdüğün görüntüler akıl baliğ olduğun yaştan itibaren yüz elli milyar insanla birlikte izlenecek. Bu gösterimde kendisi en rahatımız olacak. Malum görüntüler ‘zaten izlemiştik’ denip hızlı geçilecek. </p>
<p>Gülen bunun müjdesini vermiş olabilir. </p>
<h4><br/>Tayyip Erdoğan mı yaptı?</h4>
<p>Sanmıyorum, Erdoğan’ın elinde bu görüntüler olsaydı bir saniye bile beklemezdi. Ona kızıp tepesinin attığı gün başbakanlık penceresinden frizbi gibi CD’leri dağıtırdı. </p>
<h4><br/>Tayyip Erdoğan neden bu kadar kızdı?</h4>
<p>Tayyip Erdoğan nüfusumuzun en hızlı yaşlanan ikinci ülke nüfusu olduğunu duyduğundan beri panik halde. Herkesin üç çocuktan fazla yapmasını buyurdu. İnternete düşen bu görüntülerin halkı askerlikten soğutmasından endişe etmiş olmalı. </p>
<h4><br/>Bu görüntüleri gizlice çekip yayanların esas derdinin cumhuriyeti ve laikliği yıkmak olduğu söylendi. Görüntülerdeki eylemle laikliğin nasıl bir ilgisi var?</h4>
<p>“Âlimlerin uykusu bile ibadet yerine geçer” derdi büyüklerimiz. O hesap.</p>
<h4><br/>Bu işi kendisi yapmış olamaz mı?</h4>
<p>Bak bu da aklıma yatmıyor değil. Bir geriye dönüp bakalım. Her seçim ya da kongre öncesi genç, dinamik, zinde görünmek için türlü görüntüler veriyordu. “Antalya’da yattan denize çivileme atlayıp, denizden üç saat çıkmadı” manşetleri atılmasını sağlıyordu. Başka bir zaman Rodos’a kadar yüzebileceğini ima ediyordu. Yanılmıyorsam bir kongrede de konfetiler eşliğinde merdivenleri ne kadar hızlı inebileceğini bize ispat etmişti. Bu kongrede yeni bir şey deneyeyim demiş olabilir. Bence başarılı bir PR çalışması. </p>
<p><b> </b></p>
<h4><br/>“Çok ayıp ama diye başlayanlara da söyleyecek sözüm var. Komploculuğa hayat alanı açanlar çok ayıp, ama, diyenlerdir” dedi. Acaba artık “ama”ların suça ortak olduğunu öğrendi mi?</h4>
<p>Bence öğrendi. Bir daha “darbe kötü ama AKP sistemi zorluyor” deyip aslında “darbe kötü ama..” diyenlerin darbecilere hayat alanı açanlar olduğunu görmüştür. </p>
<h4><br/>Peki, ne yapsaydı hoşunuza giderdi?</h4>
<p>“İnadına aşk, genel başkanlık da koltuk da sizin olsun” deseydi ruhuma heykelini dikerdim yeminle.</p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-son-cikan-kaset-sorulari.htm), [web.archive.org (arşiv bağlantısı)](http://web.archive.org/web/20100516033016/http://www.taraf.com.tr:80/dr-sivilay-genc/makale-son-cikan-kaset-sorulari.htm)
# Cumhuriyet çikolatası kaplı çifte kavrulmuş ‘öteki’

*Dr. Sivilay Genç 20.05.2010*

<div class="yazi"><p><b>Soru:</b> Sevgili Sivilay Abla, Cumhuriyet Halk Partisi’nin başına hem Alevi hem de Kürt olan birinin geçmesi önümüzdeki süreçte ne gibi sonuçlar doğurur? (Emin Fenersiz)</p>
<p><b><br/>Cevap:</b> Sevgili Emin, bugüne kadar CHP’ye genel başkan olmuş olanlar arasında en halkçı olanı bile Robert Kolej mezunuydu. Her ne kadar cumhuriyet çikolatasıyla kaplı da olsa Kemal Kılıçdaroğlu hakikaten Kürt-Alevi olarak bir çifte kavrulmuş “öteki”. <i>Hürriyet</i> gibi bir gazeteden bile Dersimli Gandi olarak anons edilmesi Kasımpaşalı topçu imam-hatipli Tayyip Erdoğan’ın başarı hanesine yazılmalı. </p>
<p>CHP seçimlerde oyunu yükseltirse bu trendin spor camiasında da yankı bulacağını, Galatasaray’ın başına Abdurrahim Albayrak’ın geçeceğini öngörüyorum.</p>
<h4><br/>‘Kral öldü yaşasın kral’</h4>
<p><b><br/>Soru:</b> Sevgili Sivilay Abla, bir gün önce genel başkanları Deniz Baykal’ın basın toplantısında ağlaşanlar, kırk yıllık arkadaşlar, evinin etrafını saranlar bir baktık ki bir gecede fikir değiştirmişler. “Kral öldü yaşasın kral” diyorlar. CHP’lilerin bu halini neyle izah etmek lazım? (Dilek Önder)</p>
<p><b><br/>Cevap:</b> Sevgili Dilek, <i>Eşkıya</i> filmini hatırlarsınız. Bence filmin en can alıcı diyalogu Baran (Şener Şen) ile Berfo (Kâmuran Usluer) arasında geçmektedir. Baran ile Berfo çok yakın arkadaş iki eşkıyadır. Bir gün Berfo en yakın arkadaşı Baran’ı satar. Baran jandarmaya yakalanır. Berfo da Baran’ın sevdiği kız Keje’yi ailesinden satın alıp İstanbul’a yerleşir. Otuz beş yıl sonra Baran hapisten çıkar. Berfo’dan intikam almak için İstanbul’a gelir. Berfo’yu bir şekilde bulur ve yüzleşirler. Bu sahnede Berfo o şahane sözü söyler. Keje’ye olan aşkının Baran’ınkinden çok daha büyük olduğunu, Keje’yi daha çok hak ettiğini söyler. Delil olarak da aşk için en yakın arkadaşını satmayı dahi göze aldığını ortaya koyar. </p>
<p>CHP aşkı bu kadar büyük bir aşktır işte. Anlamak için bu kadar büyük bir aşka yaşamış olmak lazım. </p>
<h4><br/>Fabrika ayarlarına dönüş</h4>
<p><b><br/>Soru:</b> Sevgili Sivilay Abla, son birkaç gündür bir grup gazete CHP bülteni gibi çıkıyor. Başkalarına yandaş basın diyenlerin kendileri ne oluyor peki? (Fuat Uğurlu)</p>
<p><b><br/>Cevap:</b> Sevgili Fuat, bizimiz adımız yandaştı. Artık onların adı da yandaş oldu. Gel bundan böyle onlara Kemal Yandaş diyelim. </p>
<p>Kemal Yandaş gazetelerin aslında fabrika ayarları CHP’dir. Bilgisayarımızı düşünelim. Zaman içinde bilgisayarlarımıza duvar resmi (wallpaper) yükleriz. Windows penceresinin gri rengini değiştiririz. İmlecin yerine miyavlayan kedi yükleyenlerimiz olur. Sonra bilgisayar ağırlaşır, yavaşlar. Fabrika ayarlarına geri dön dediğimizde bilgisayar bir rahatlar, yüzüne fer gelir. </p>
<p>Ben gazetelerimizin bu halini çok sağlıklı buluyorum. Hem inkâr inkâr da nereye kadar. Rock Hudson seksen yıl gey olduğunu sakladı da iyi mi etti. Bak Ricky Martin açıkladı rahatladı. </p>
<p>Küçük bir uyarı. CHP’ye Gandi gelmiş medyada bir bayram havasını Erdoğan bir bir not ediyordur. Mutluluktan ağzı kulaklarına varan sevgili meslektaşlarım, ağzınızı azıcık toplayın, sevincinizi bu kadar belli etmeyin. Eğer hesaplar tutmaz da Gandili CHP de iktidar olamazsa birbirinize bakacak yüzünüz kalsın. </p>
<h4><br/>Aşk ve laiklik</h4>
<p><b><br/>Soru:</b> Sevgili Sivilay Abla, CHP Milletvekilleri Nur Serter ile Necla Arat bir elmanın iki yarısı gibi görünüyorlardı ama Nur Serter Baykal’dan yana tavır aldı, Necla Arat ise Kılıçdaroğlu’na destek verdi. Bu fark nasıl ortaya çıktı? (Bekir İpek)</p>
<p><b><br/>Cevap:</b> Sevgili Bekir, Nur Serter aşktan Arat ise laiklikten yana tavrını koymuş görünüyor. Alkışlar Nur Serter için.</p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-cumhuriyet-cikolatasi-kapli-cifte-kavrulmus.htm), [web.archive.org (arşiv bağlantısı)](http://web.archive.org/web/20100523072952/http://www.taraf.com.tr:80/dr-sivilay-genc/makale-cumhuriyet-cikolatasi-kapli-cifte-kavrulmus.htm)
# Hindistan uyuma Gandi’ye sahip çık

*Dr. Sivilay Genç 27.05.2010*

<div class="yazi"><p>Sayın Hindistan Cumhuriyeti Büyükelçisi, Ülkeniz Hindistan’ın kurucusu ve dünyanın en önemli liderlerinden Gandi, Türk gençliği tarafından yanlış tanınma ve anlaşılma tehlikesiyle yüz yüzedir.</p>
<p>Türkiye’de statükonun temsilcisi Cumhuriyet Halk Partisi’nin yeni Genel Başkanı Kemal Kılıçdaroğlu, burun kemiğinin kıvrımı ve gözlük modeli benzerliği yüzünden, Türk basını tarafından Gandi olarak anılmaktadır.</p>
<p>Eski maliyeci, devlet memuru Kemal Kılıçdaroğlu’nun dünya tarihinde sivil itaatsizlik ve pasif direnişin simgesi Gandi’ye benzetilmesi; Türkiye direniş hareketinin gücünü kırmak, Gandi’nin yanlış örnek olması için Batılı emperyalistlerin bir oyunu olsa gerektir.</p>
<p>Gerçek Gandi’nin felsefesi Satyagraha, hakikate tutunmak veya sevgi gücü olarak tanımlanır. Gandi’ye göre; gerçeğe, barışa, demokrasi ve iyiye ulaşmak için rakibine karşı şiddet kullanmadan, ona acı çektirmeden kendine acı çektirmek gerekir.</p>
<p>Bu durumda Gandi Kemal, tek rakibi Erdoğan’a “Kadehinde zehir olsa ben içerim bana getir, bakma canım yandığına, sorma benim halim nedir” şarksıyla mı muhalefet edecektir? Yoksa bu Gandiciler aslında CHP’yi siyaseten bitirmek için sinsi bir plan mı yapmışlardır?</p>
<p>Gandi; “vicdanımıza ters kanun ve politikalara itaat etmek insanlığa aykırıdır” der.</p>
<p>Gandi Kemal’in vicdanı Anayasa Mahkemesi mi olacaktır?</p>
<p>Sayın Büyükelçi, Hindistan devleti olarak acilen bu duruma el koymanızı, Gandi adının izinsiz kullanımına engel olmanızı, Gandi adının ve saygınlığının korunması için yasal yolları kullanmanızı, Türk Basınının Gandi adını siyasal emellerine alet etmesine izin vermemenizi insanlık adına talep ediyorum.</p>
<p>Saygılarımla</p>
<p>Sivilay Abla</p>
<h4> </h4>
<h4>İstanbullu değiliz kutlamaları</h4>
<p>Büyükşehir Belediyesi bütün İstanbul’u yine fetih kutlaması ilanlarıyla donatmış. 29 Mayıs günü son yüzyılın en büyük görgüsüzlüğü İstanbul Büyükşehir Belediyesi tarafından bir kere daha tekrarlanacak.</p>
<p>27 Mayıs Darbesi’nin 50. yıldönümü olmasına rağmen kılını kıpırdatmayan, hatta sivil inisiyatiflerin bu yöndeki taleplerini geri çeviren Başkan Kadir Topriskalmaz fetih kutlamaları için hiçbir masraftan, debdebeden kaçınmamış görünüyor.</p>
<p>Fethin kelime anlamı açmak olsa da belediye daha çok surda gedik açmak, gemileri karadan yürüterek, burçlara bayrak dikmek, güç kullanarak başkalarına ait olan bir yeri ele geçirmek olarak kutlama yapacak.</p>
<p>Fetih olayı gerçekleşirken Üsküdar’ın, Kadıköy’ün, Bakırköy’ün, Karaköy’ün yani fethedilen kibrit büyüklüğündeki yarımadanın etrafının tamamen Osmanlı topraklarıyla çevrili olduğundan yine bahsedilmeyecek.</p>
<p>Arif Nihat Asya’nın şiiriyle kadınlar da unutulmayacak. “Kızım sen de Fatihler doğuracak yaştasın” denecek.</p>
<p>557 seneden beri İstanbul’da olmamıza rağmen, 557 senede hâlâ İstanbullu olamadığımız itiraf edilecek. İstanbul’un yerlisi olmayı değil fatihi olmayı tercih ettiğimizin altı çizilecek.</p>
<p>Bu durumda kimse, üç kuşak Kastamonulu bir adamın “Memleket neresi hemşerim” sorusuna “Kastamonu” cevabı vermesini acayip bulmayacak.</p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-hindistan-uyuma-gandi-ye-sahip-cik.htm), [web.archive.org (arşiv bağlantısı)](http://web.archive.org/web/20100530035558/http://www.taraf.com.tr:80/dr-sivilay-genc/makale-hindistan-uyuma-gandi-ye-sahip-cik.htm)
# Googletürk

*Dr. Sivilay Genç 10.06.2010*

<div class="yazi">
<p><b>Soru:</b> Sevgili Sivilay Abla, ünlü arama motoru Google, arama sonuçlarında Atatürk aleyhindeki sitelerin linklerine yer verdiği için Atatürkçü Düşünce Derneği (ADD) tarafından şikâyet edildi. Devlet, Google’ı kesintiye uğrattı. Bir gün dil çevirisi fonksiyonu çalışmıyor bir gün dokümanlara ulaşılmıyor, bir bakıyorsunuz haritalara erişmek mümkün değil. Daha önce YouTube da bünyesinde Atatürk’e hakaret eden video barındırdığı için tamamen kapatılmıştı. ADD yaptığı açıklamada “ne yapsaydık, Google kapanmasın diye Atatürk’e alenen hakaret edilmesine göz mü yumsaydık? Google mı daha önemli Atatürk mü?!” dedi. Biz Atatürkçüler, Atatürk ile Google arasında ikilemde kaldık. Bize yardımcı olabilir misiniz? (Çağıl Aral)</p>
<p><b>Cevap:</b> Sevgili Çağıl, Türkiye’nin bahtsız çocukları olarak bu tarihsel ikilem ile küçük yaşta “anneni mi daha çok seviyorsun, babanı mı” sorusuyla tanışırız. Kaçamak cevaba asla izin yoktur. Vereceğin cevap ne olursa olsun olay, aleyhine sonuçlanır.</p>
<p>Bugün karşımıza çıkan soruda, Google’dan da Atatürk’ten de vazgeçmek mümkün olmadığına göre çözüm Googletürk’tedir. “Kendimi şanslı  hissediyorum” yerine “Kendimi zeki, çevik ve ahlaklı  hissediyorum” yazılabilir. Böylece ne yardan ne de serden geçilmiş olur.</p>
<p>    </p>
<p><b>Türkçe Damar Olimpiyatları</b></p>
<p><b>Soru:</b> Sevgili Sivilay Abla, Türkçe Olimpiyatları’nda bir şey gözlemledim. Dünyanın dört bir tarafından gelen çocuklar sürekli anne, vatan hasreti şiirleri okuyor, gurbet şarkıları söylüyor. Bir iki haftalığına evlerinden uzak kalan bu çocukların bu kadar damardan şarkı ve şiir seçmelerini neye bağlıyorsunuz? (Sema Yanık)</p>
<p><b>Cevap:</b> Sevgili Sema, damardan gurbet şiirlerini, hasret şarkılarını çocuklar değil öğretmenleri seçiyor olmalı.</p>
<p>İşsizliğin yüzde 15’i bulduğu, öğretmenlerin Anadolu’nun ücra bir köyüne atanmak için üç yıl sıra beklediği bir ülkenin evlatları olan bu öğretmenlerin Moskova’nın, Kazablanka’nın güzel bir semtinde öğretmenlik yaparken bu kadar gurbet kuşu, bu kadar anacığının bir tanesi edebiyatı yapmalarını tarih eğitimimize bağlıyorum.</p>
<p>İlkokuldan beri öğrendiğimiz şey biz Türklerin kıçının üzerine bir türlü oturamadığıdır. Orta Asya’da kıl çadırlarda başlar hikâyemiz. Kavimler göçüyle yollara döküldük. Anadolu’da obaları kura söke Söğüt’e vardık. Söğüt gölgesinden tam istifade edecekken padişahın emriyle Balkanlarda soluğu aldık. Tam yerleştik derken evimizi barkımızı bırakıp geri kaçtık, değiş tokuş yaptık. Anadolu’da şansımıza düşen köyde iş bulamayınca ver elini İstanbul dedik. İstanbul’a sığmayanları Almanya’ya gönderdik. Hâsılıkelâm, çadır günlerinden bu yana devam eden “kaloriferli apartman dairesini arayan adam” hikâyesinde mutlu sona ulaşmaya, bankaların düşük faizli ev kredileri dahi yetmedi.</p>
<p>İşte, Avrupalılar için keşfetmek, eğlenmek, aşmak, merakını gidermek anlamına gelen; gitmek, seyahat etmek, taşınmak kelimelerinin bizim zihnimizde yarattığı resim budur. Türkçe Olimpiyatları değil de Hollandaca Olimpiyatları olsaydı şiirlerdeki ağır ruh halini çocuk neşesi kaplardı.  <br/></p>
<p><b>Acı  benzerlik</b></p>
<p><b>Soru:</b> Sevgili Sivilay Abla, İsrail’in Mavi Marmara gemisine saldırmasının ardından, bu olay ile Türkiye’nin PKK ile mücadelesi arasında bol bol karşılaştırma yapıldı. Sizce iki olay arasında benzerlik var mı? (Recep Mercan)</p>
<p><b>Cevap:</b> Sevgili Recep, Evet çok büyük bir benzerlik var. “Bir çocuğum daha var, onu da şehit olması için göndereceğim” edebiyatı benzerliği. İsrail’den gelen uçaklarda dokuz tabut vardı ama havaalanındaki karşılamada bakanından simitçisine yaşanan bayram havası acı veriydi.  <br/></p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-googleturk.htm), [web.archive.org (arşiv bağlantısı)](http://web.archive.org/web/20100612235717/http://www.taraf.com.tr:80/dr-sivilay-genc/makale-googleturk.htm)
# Türk’ün Türk’ten başka dostu 

*Dr. Sivilay Genç 17.06.2010*

<div class="yazi">
<p><b>Soru:</b> Sevgili Sivilay Abla, Kırgızistan’da ikisi de Türk boyu olan Özbeklerle Kırgızlar birbirlerini katlediyor. Birarada yaşayan insanlar, komşular nasıl oluyor da bir gün geliyor birbirlerine bu kadar canice davranabiliyor? Bu olaydan nasıl dersler çıkarabiliriz? (Samed Uludağ)</p>
<p><b>Cevap:</b> Sevgili Samed, yaşanan bu acıklı olaylar bizi iki doğrumuzun birinden vazgeçirmeye mecbur bırakıyor. “Türk’ün Türk’ten başka dostu yoktur” mu? Eğer yoksa dost dosta bunu yapar mı? Sözün kendisi geçerliyse “Özbek, Kırgız, Türkmen, Kazak bunlar bir boydur” şarkısını ne yapacağız? Cumhurbaşkanı forsundan kaç yıldız sileceğiz.</p>
<p>İkinci olarak, Tayyip Erdoğan’ın “Müslüman soykırım yapmaz” sözünü geri alması gerekecek. Demek ki herkes soykırım yapabilirmiş. Yıllarca birlikte yaşadıkları kapı komşularının kapılarına işaret koyabilir, evleri yağmalayabilir, kadınlara tecavüz edebilir, hamile kadınları ağaca asabilirmiş. Demek ki insanlar topluca cinnet geçirebilirmiş. Bu işin dini, ırkı, zamanı yokmuş.</p>
<p>    </p>
<p><b>“Yahudi düşmanlığı lazımsa da biz yaparız”</b></p>
<p><b>Soru:</b> Sevgili Sivilay Abla, Tayyip Erdoğan’ın Yahudi kökenli olduğunu yazan kitapların Nişantaşı kitapevlerinde ‘Best seller’ olduğu, resmî satış rakamlarının iki katı da sokak tezgâhlarında alıcı bulduğu, bu kitaplardan pasajların beyaz Türklerin zincir maillerinde hep tazeliğini koruduğu bir ülkenin insanlarıyız.</p>
<p>Nasıl oluyor da şimdi Erdoğan İsrail’e kafa tuttuğunda da beyaz Türklerden aynı derecede bir tepki ile karşılaşıyor. Bu insanlar tam olarak ne düşünüyor? (Nurettin Yeşil)</p>
<p><b>Cevap:</b> Sevgili Nurettin, beyaz Türkler Cumhuriyet kurulalı hep aynı şeyi düşünüyor. “Bu ülkeye komünizm gerekirse onu biz getiririz. Milliyetçilik lazımsa onu da biz yaparız. Yahudi düşmanlığı yapılacaksa biz yaparız. Gerektiğinde Yahudilerin en iyi dostu olmaya da biz karar veririz. Size ne oluyor?” diyorlar. <br/></p>
<p><b>Üniversite seçerken nelere dikkat etmeli</b></p>
<p><b>Soru:</b> Sevgili Sivilay Abla, ben size özel bir soru soracağım. Kızım bu yıl üniversite sınavlarına giriyor. Sizin alanınızı daha önce hiç duymamıştım ama çok iyi bir dal olduğu belli. Kızımın, Toplumsal Onarım ve Siyasal Rehabilitasyon Dalında eğitim görebilmesi için acaba hangi üniversiteyi yazması gerekiyor. Aydınlatırsanız memnun olurum. (Ceylan Geliçeri)</p>
<p><b>Cevap:</b> Sevgili Ceylan, ben Köy Enstitüsü’nde çift Anadal yaparak bu dalda uzman oldum. Artık bizim enstitülerden kalmadı. Bu nedenle bir üniversite tavsiye edemem ama kızının hangi üniversiteyi seçmemesi gerektiğini söyleyebilirim.</p>
<p>1. Genel sekreteri emekli general olan üniversiteyi,</p>
<p>2. Mezuniyet töreninde bayrak devir teslim töreni yapılan üniversiteyi,</p>
<p>3. Çok büyük işler yapmışlar hariç, mütevelli heyeti başkanının soyadını taşıyan üniversiteyi,</p>
<p>4. Çimende gitar çalan, laboratuarda renkli suları birbirine karıştıran, kâh amfide ders dinleyen, kâh kantinde çene çalan öğrenci görüntülerini art arda gösteren ama bir fikirden bahsetmeyen tanıtım filmleri olan üniversiteyi,</p>
<p>5. İş garantisi veren üniversiteyi. <br/></p>
<p><b>Biri bu reklamı  durdursun</b></p>
<p>Reklam bir PVC pencere reklamı. Önce TV’de konuşan bir adam gençlere, gelecek ve yatırımla ilgili önerilerde bulunuyor. Sonra bu TV’nin açık olduğu odada toplaşmış kadınlardan biri diğerine “Ne güzel kolye” diyor. Güzel dediği de avuç içi kadar kocaman bir şey. Kadın da nazar etmesin diye olacak “Güzelliğinden değil şekerim, yatırım niyetine,” diyor ve “altından daha iyi yatırım var mı” diye ekliyor. Neyse böyle uzayıp giden konuşmalar sonunda reklam edilen pencereye geliyor. “Gümüş fiyatına altın değerinde pencere” diyor bir başkası. Toplumsal ruh sağlımızı korumamı istiyorsanız bu reklamı durdurun. Acayip takıntı haline getirmiş durumdayım.  <br/></p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-turk-un-turk-ten-baska-dostu.htm), [web.archive.org (arşiv bağlantısı)](http://web.archive.org/web/20100619085536/http://www.taraf.com.tr:80/dr-sivilay-genc/makale-turk-un-turk-ten-baska-dostu.htm)
# Etle tırnak – kız aldık kız verdik – kardeşiz 

*Dr. Sivilay Genç 24.06.2010*

<div class="yazi">
<p>Sevgili okurlarım. Bu hafta üst üste yaşadığımız acılar nedeniyle sizden gelen sorulara cevap yazmadım. Herkesin ağzında dolanan klişelerle söyleştim.</p>
<p>***</p>
<p><b>Soru:</b> Sevgili Sivilay Abla, biz Türklerle Kürtler, etle tırnak gibiyiz.</p>
<p><b>Cevap:</b> Etle tırnak benzetmesi iki farklı şeyin uyumuna değil ayrılması durumunda yaşanacak kan ve acıya gönderme yapar. Bu kalıplaşmış ifade Türklerin şiddeti azalmadan yaşamaya devam ettikleri Balkan sendromunun bir tezahürüdür. “Ya onlar da ana gövdeden koparsa?” Bu ihtimale karşı da laf arasında en ağır anestezinin bile acısına engel olamayacağı tırnak çekme operasyonu hatırlatılır.</p>
<p>Bilimsel olarak kanıtlanmıştır ki; bir kişiye sigarayı bıraktırmanın etkili yolu sigara içmiş bir adamın çürümüş ciğer resmini değil sigara içmeyen birinin sağlıklı hayatının resmini göstermektir.</p>
<p>Birarada yaşamanın faziletleri yerine ayrılmanın trajedisine dikkat çekmek modası geçmiş, bilimsel açıdan da etkisi olmadığı ispatlanmış bir metottur.</p>
<p>Bir evlilik düşünün ki eşler birlikte geçirecekleri güzel bir ömür için değil boşandıklarında yaşayacakları kederi ve acıyı düşünerek evliliği sürdürüyorlar. Bu evlilikten kime yarar gelir.</p>
<p>Bu kadar ispattan sonra bir daha “Biz etle tırnak gibiyiz” demezsiniz artık değil mi?</p>
<p>***</p>
<p><b>Soru:</b> Sevgili Sivilay Abla, hepimiz kardeşiz, bu kavga ne diye?</p>
<p><b>Cevap:</b> “Kardeşiz, kardeşiz” söyleminin altında genel olarak iki temel fikir var:</p>
<p>1- Kardeşiz o halde aynıyız.</p>
<p>2- Kardeşler arasında böyle şeyler olur. Ailede kol kırılır yen içinde kalır. Şikâyet edilmez, ayıp, aaa!</p>
<p>Doğrusu Türklerle Kürtler kardeş değil. Zaten kardeş olsaydık, bu kadar çok “kardeşiz” demek zorunda kalmazdık.</p>
<p>Kürtler, Anadolu ve Mezopotamya coğrafyasının yerleşik halklarından. Biz ise tüm resmî tarih metinlerinde söylendiğine göre köken olarak Orta Asyalıyız. Kavimler göçüyle batıya doğru yürüyor ve 1071’de Malazgirt Ovası’ndan Anadolu’ya giriş yapıyoruz. Kürtlerle ilk karşılaşmamız da burada oluyor. Bu zamana kadar Türklerle Kürtler birbirlerinden çok fazla haberdar bile değiller.</p>
<p>Konuştuğumuz dil de tamamen farklı. Türkçe; Çince ve Japoncanın da üyesi olduğu Ural-Altay dil ailesinden. Kürtçe ise Hint-Avrupa dillerinden bir dil. Yani Türkçe Japoncaya yakın, Kürtçe de Farsçaya ve Fransızcaya.</p>
<p>Öte taraftan; kardeşlik üzerine hukuk inşa edilemez. Kardeşlik hukuku dar bir alanda hareket etmeyi gerektiriyor. Kardeşlik bağı birbirinin üzerinde daha fazla tasarrufta bulunabilme hakkı doğuruyor. Bu hak da en çok abi olan tarafın küçük kardeş üzerinde otorite kurmasına fırsat veriyor. Tabi abilik rolünün kimde olduğunu söylemeye herhalde gerek yok.</p>
<p>Türklerle Kürtlerin toplumsal yaşamda yakınlık derecesini kardeş olarak değil arkadaşlık, dostluk ya da ortaklık olarak tarif etmek, sorunlara kalıcı çözüm için ise vatandaş gibi hukuki terimleri kullanmak en doğrusu olacaktır.</p>
<p>Daha önemlisi devletin bekası için kardeşini boğdurmuş bir padişahın torunlarıyız. Kısacası “kardeşiz” muhabbeti tekin bir muhabbet değildir.</p>
<p>  ***</p>
<p><b>Soru:</b> Sevgili Sivilay Abla, kız alıp kız vermedik mi?</p>
<p><b>Cevap:</b> Bir Kürt’le bir Türk’ün evlenmesi evrensel bir barış mesajı değil iki kişi arasında gerçekleşen kimyasal ve hormonsal bir olaydır. Ayrıca hiç de dillendirildiği kadar kolay ve yaygın değildir. En başta aileler itiraz eder, en azından bir tereddüt geçirilir. Damat ya da gelin tanıtılırken bu farklılık en belirleyici özellik olarak öncelikli söylenir. “Damat Kürt ama çok iyi”, “Gelin Türk’tür ama iyidir haa” gibi cümlelere sıkça başvurulur.</p>
<p>Doğrusu; Bırakın Kürt’ü, bir Rizeli babanın kızını Samsunlu bir adama vermesi bile ekstra soru işaretleriyle dolu ıstıraplı bir süreçtir aslında. Bu da normaldir. Herkesin alışık olduğu bir çevre, âdetler, yemekler, renkler vardır.</p>
<p>Sonuç olarak birarada yaşayabilmek için de kız alıp vermeye gerek yoktur. <br/><br/>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-etle-tirnak-kiz-aldik-kiz-verdik-kardesiz.htm), [web.archive.org (arşiv bağlantısı)](http://web.archive.org/web/20100626123433/http://www.taraf.com.tr:80/dr-sivilay-genc/makale-etle-tirnak-kiz-aldik-kiz-verdik-kardesiz.htm)
# Eskiden Türk-Kürt yoktu, şimdi nereden çıktı!

*Dr. Sivilay Genç 01.07.2010*

<div class="yazi"><p>Kürt sorunuyla ilgili klişelere cevap vermeye bu hafta da devam ediyorum. </p>
<p>***</p>
<p><b><br/>İddia: </b>Eskiden Türk-Kürt bilmezdik. Bu ayrım sonradan çıktı. Biz aynı mahallede top oynadığımız, aynı sırayı paylaştığımız, birlikte rakı içtiğimiz arkadaşımızın Türk mü Kürt mü olduğunu merak etmezdik.<b> </b>“Açılım” dediler, ülkeyi Türk-Kürt diye ikiye böldüler.</p>
<p><b><br/>Cevap: </b>Evet, Türk’ü-Kürt’ü merak etmezdik, çünkü hepsini Türk kabul ederdik. Oysa ki; mahallede de, sınıfta da, rakı sofrasında da Kürtler hep vardı. Biz her şeyden habersiz yaşayıp giderken, aynı sırada oturduğumuz arkadaşımız, apartmanımızın kapıcısı, köşedeki biletçi Türk gibi davranmaya çalışan Kürtlerdi ve bu durumdan hiç de memnun değillerdi. </p>
<p>“Ben Kürt’üm” demeye, Kürtçe konuşmaya cesaretleri yoktu. Sizin bu durumun farkında olmamanız arkadaşınızın kendini Kürt hissetmesine engel değildi, sadece ifade edemiyordu.</p>
<p>“Açılım” sözü edileli sadece bir yıl oldu. Açılımdan önce Kürt-Türk yoktu da bir yıl içinde bu kadar çok insan Kürt olduğunun farkına vardıysa Tayyip Erdoğan bir büyücü olmalı. Bugüne kadar hiçbir söz, hiçbir insan kitlelere bu kadar kısa zaman içinde kimlik bilinci kazandırmayı başaramamıştı. Peygamberler ve kutsal kitaplar dâhil. </p>
<p>Açılım, temiz geçinen bir ev hanımının halılarının altını kaldırıp bakma talebiydi. Halıları kaldırınca bir de baktık ki ev ahalisi tozun toprağın içinde yaşıyormuş. “Ev temizdi, niye halıların altına bakıp rahatımızı bozdunuz” ne demekse, “Açılımdan önce sorun yoktu, nereden çıktı şimdi” o demektir.</p>
<p>*** </p>
<p><b><br/>İddia: </b>Her şey bir grup ayrılıkçı teröristin 1984’de yaptığı Eruh baskınıyla başladı.</p>
<p><b><br/>Cevap:</b> Ağrılarımız hayat kurtaran sinyallerdir. Örneğin dişimiz çürüdüğünde ağrı yapmasaydı, biz midemize iltihap aktığının farkına varmazdık. Ağrı, bir bünyenin hayatını tehdit eden hastalığa dikkatleri çeker. Hastayı tedbir almaya, hastalığı iyileştirmenin yollarını aramaya çağırır. Çağrıya kulak asmayan hasta için tehlike büyür, ağrı da buna paralel olarak artar.</p>
<p>Türkiye de bir bünyedir, organizmadır. Kürtlerin sorunları bu organizmanın ciddi hastalıklarından biridir. Türkiye, bu hastalığından dolayı Cumhuriyet’in ilk yıllarından beri ağrı nöbetleri yaşamış, ancak hastalığını çoğunlukla umursamamış ya da bu nöbetleri ağrı kesicilerle, bilemedin buz koyarak, maydanoz çiğneyerek geçiştirmeye çalışmış. Bu da hastalığın tedavisinden çok, daha kötüye gitmesine neden olmuş. </p>
<p>PKK terörü, acının iyice dayanılmaz hale gelmesi durumudur. Bünyeyi yere seren, yataklara düşüren, ambulans çağırtan, acile kaldırtan şiddetli sancıdır. </p>
<p>Terörü askerî yöntemlerle bitireceğini sanmak acil serviste şifa aramaktan farksızdır. Acil servis sizi ölmekten kurtarabilir ancak tedavi edemez. Biz hastayız. Yirmi küsur senedir sadece sıkışınca acil servise koşan bir hastayız. Hiçbir hastalık acil serviste iyileştirilemez. Hastalıkların tedavisi uzmanlık gerektirir. Hele de Kürt sorunu gibi çok boyutlu hastalıkların gelişmiş polikliniklere ihtiyacı vardır. </p>
<p>Bir hasta için tılsımlı söz SABIR’dır. Hatta İngilizcede “patient” hem “hasta” hem de “sabır gösteren, dayanan” manasına gelmektedir. </p>
<p>***</p>
<p><b><br/>İddia: </b>Siyasiler izin verse, televizyonlara konuşan emekli paşalar Kürt sorununu yirmi günde bitirebilirler.</p>
<p><b><br/>Cevap:</b> Elinde çekiç olan, her şeyi çivi görür. Hatta bunu evde deneyin. Elinize bir çekiç alın ve evde dolaşın. Göreceksiniz. Onların yirmi günlük çözümü her şeyi çivi gören çekiçli bir adamın evde bırakacağı izlerden farklı olmayacaktır. Olmamıştır da.</p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p><b>sivilayabla@gmail.com</b></div>

Kaynak: [taraf.com.tr](http://www.taraf.com.tr:80/dr-sivilay-genc/makale-eskiden-turk-kurt-yoktu-simdi-nereden-cikti.htm), [web.archive.org (arşiv bağlantısı)](http://web.archive.org/web/20100704044024/http://www.taraf.com.tr:80/dr-sivilay-genc/makale-eskiden-turk-kurt-yoktu-simdi-nereden-cikti.htm)
# Cenazenin teröristi

*Dr. Sivilay Genç 08.07.2010*

<div class="yazi"><p><i>Sevgili okurlarım, geçen iki hafta Kürt Meselesi’yle ilgili klişeler üzerine konuşmuştuk. Bu hafta <b>İlker Başbuğ’un TV konuşması</b> ile ilgili sorularınızı cevaplıyorum. Anlayacağınız aynı konuda devam ediyoruz. Bir iki hafta daha bu konuyu işleyip ardından yazlık yazılara geçeceğim. Sorularınızı bekliyorum. </i></p>
<p>***</p>
<p><b>Soru:</b> Sevgili Sivilay Abla, Genelkurmay Başkanı İlker Başbuğ, “Terörist cenazesine giden milletvekili dağa gitsin” dedi. Belediyeler de bu cenazeler için cenaze arabası tahsis ediyor. Bu davranış Türk milletinin hassasiyetini hiçe saymak, teröre yandaşlık etmek değil midir? (Selçuk Gülercan)</p>
<p><b><br/>Cevap:</b> Sevgili Selçuk, yeryüzündeki tüm hukuk sistemlerinde cezasını çekmiş bir kişi suçsuzdur. Yine yeryüzündeki en ağır ceza ölüm cezasıdır. </p>
<p>Bu durumda devletin güvenlik güçleriyle çatışmaya girmiş bir terörist öldükten sonra artık terörist değildir. O artık annesinin, babasının, kardeşinin, akrabalarının, arkadaşlarının ölüsüdür. İnancına göre defnedilmeyi ve arkasından gözyaşı dökülmeyi her insan kadar hak etmiştir. Belediyenin araba vermesi, eş dostun taziyeye gitmesi normaldir. </p>
<p>Cenazenin teröristi olmaz.</p>
<p>Devlet ile eşkıya arasındaki en temel farklardan bir tanesi düşman ölüsüne yapılan muamelede ortaya çıkar. Devlet ölüden hınç almaz. Devlet her ölüye saygı duyar. Savaşın bile bir hukuku vardır değil mi? Devletin ordusu o hukuka göre davranır. Devlet olmak kolay değildir. </p>
<p>Eşkıya ise ölüden bile intikam alır. Kulağından anahtarlık yapar, düşman cesedini helikopterden köyün üzerine atar, parçalanmış bedenlerin detaylı fotoğraflarını çekip internet sitelerinden yayınlatır. </p>
<p>Devlet eşkıya gibi davranırsa ne olur? Hiç iyi olmaz. </p>
<p>Peki, PKK cenazelerinde intikam pankartı taşımak normal mi? Hiç normal değil. Dağa çıkmış, silah kuşanmış, plan yapmış, saldırmış ve sonucunda da çıkan çatışmada ölmüş birinin intikamını alacağız demekte ciddi mantık hatası var.</p>
<p>*** </p>
<h4><br/>Otorite boşluğu</h4>
<p><b><br/>Soru:</b> Sevgili Sivilay Abla, Orgeneral İlker Başbuğ diyor ki: Kuzey Irak’ta otorite boşluğu var. O nedenle gruplar sınırdan sızıyor. Eylem yapıp geri dönüyorlar. Haksız mı? (Mehmet Emin Görsev)</p>
<p><b><br/>Cevap:</b> Sevgili Mehmet Emin, Kuzey Irak’ta otorite boşluğu var. Teröristler bu boşluktan yararlanıp oradan Türkiye sınırına hareket ediyorlar. Sonra sınırdan otorite boşluğu olmayan Türkiye’ye giriyorlar. Otorite boşluğu olmayan Türkiye’de kilometrelerce ilerliyorlar. Sonra eylemlerini gerçekleştiriyorlar. Ardından otorite boşluğu olmayan aynı yoldan geri gidiyorlar. Sonra otorite boşluğu olmayan sınırdan çıkıyorlar. </p>
<p>***</p>
<h4><br/>PR çalışması</h4>
<p><b><br/>Soru:</b> Sevgili Sivilay Abla, Türkiye’de medyanın röportaj için peşinden koştuğu isimlerin en başında gelen Genelkurmay Başkanı İlker Başbuğ, yılın röportajı fırsatını Uğur Dündar’a tanıdı. Başbuğ bu yılın röportajında üç saat boyunca PKK’dan bahsetti. Sizce bu programı Kandil’de izleyenler ne hissetmişlerdir? (Semanur Tezcan)</p>
<p><b><br/>Cevap:</b> Sevgili Semanur, eminim ki kendileriyle iftihar etmişlerdir. Türkiye’nin en çok izlenen televizyonlarının birinde, ‘primetime’da yayımlanan yılın röportajında, ordunun başkumandanının ağzından üç saat reklam yapılması kimi mutlu etmez. Örneğin benden otuz saniye söz etseydi yazılarım tavan yapar, internette hit rekoru kırardım.</p>
<p>*** </p>
<h4><br/>Şanslı örgüt</h4>
<p><b><br/>Soru:</b> Sevgili Sivilay Abla, İlker Başbuğ “PKK çok şanslı bir örgüt” dedi. Acaba Başbuğ bu şansınızı Sayısal Loto’da kullanın, bu işleri bırakın mesajı mı verdi? (Çiğdem H.)</p>
<p><b><br/>Cevap:</b> Sevgili Çiğdem, Sayısal Loto oynasalar sonuç ne olur bilinmez ama bu sözü Tayyip Erdoğan telaffuz etseydi örgüt propagandası yapmaktan yüce divana giderdi. </p>
<p>PKK’nın şansı elinde değil, karşısında.</p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-cenazenin-teroristi.htm), [web.archive.org (arşiv bağlantısı)](http://web.archive.org/web/20100710130442/http://www.taraf.com.tr:80/dr-sivilay-genc/makale-cenazenin-teroristi.htm)
# ‘Hayır’da hayır vardır

*Dr. Sivilay Genç 15.07.2010*

<div class="yazi"><p><b>Soru:</b> Sevgili Sivilay Abla, eski Dev-Yol’cularla ülkücüler birlikte Tek-Yol Hayır kampanyası yapacakmış. Kampanyanın masrafları TÜSİAD tarafından karşılanacakmış. BDP de bu ittifaka pasif direnişle destek verecekmiş. Bu ittifak nasıl mümkün oldu? (Rumuz: Alyans)</p>
<p><b><br/>Cevap:</b> Ağzımdaki baklayı daha fazla kuru tutamayacağım kuzum. AÇIKLIYORUM! Bu referandum Tayyip Erdoğan’ın Milli Birlik ve Kardeşlik Projesi’nin gizli bir ayağıdır. Birbirinden çok farklı hatta neredeyse düşman bunca insanı ancak AKP gıcıklığında biraraya getirebileceğini anlayan Erdoğan referandumu bahane etti. Türk milliyetçisi, Kürt milliyetçisi, komünist, kapitalist insanlar için bir diyalog ortamı oluştu. Belki de 12 eylüle kadar birbirilerini daha iyi tanırlar ve aralarındaki sorunları konuşarak halledebilirler. “Açılım’ın içi boş” diyenlere de kapak olsun. </p>
<p><b> </b></p>
<h4><br/>‘Hayır, Hayır, Hayır’</h4>
<p><b><br/>Soru:</b> Sevgili Sivilay Abla, Nuray Mert, referanduma “Hayır, Hayır, Hayır!!” demiş. Sizce neden? (Rumuz: Saadet)</p>
<p><b><br/>Cevap:</b> Bugüne kadar “Evet!” diyebileceği bir durumun bir türlü oluşmamış olmasından olabilir.</p>
<p><b> </b></p>
<h4><br/>Yüz bin kere hayır</h4>
<p><b><br/>Soru:</b> Sevgili Sivilay Abla, MHP referandum kampanyası için Barış Manço’nun “Hayır, Hayır yüz bin kere hayır!” şarkısını seçmiş. Neden? (Rumuz: Sarı Çizmeli)</p>
<p><b><br/>Cevap:</b> Topu topu yüz bin MHP’li seçmenin referandumda “Hayır” diyeceğini tahmin ettikleri ama bozuntuya veremedikleri için olabilir mi? </p>
<p><b> </b></p>
<h4><br/>Kuban Mevsimi</h4>
<p><b><br/>Soru:</b> Sevgili Sivilay Abla, Kafes Eylem Planı davası başladı. 12. Ağır Ceza Mahkemesi Başkanı hastalandığı için Mahkeme heyetine, Balyoz Darbe Planı iddialarına ilişkin soruşturmada emekli Orgeneral Çetin Doğan’ın da aralarında bulunduğu 19 tutukluyu serbest bırakan ve Kafes Davası’nın askerî mahkemeye gönderilmesi yönünde görüş bildiren Hâkim Oktay Kuban’ın atanmasını neye bağlıyorsunuz? (Rumuz: Dinleyen Külah)</p>
<p><b><br/>Cevap:</b> Ee mevsimidir. İlahlar Kuban ister. </p>
<p><b> </b></p>
<h4><br/>CHP ve Kamera</h4>
<p><b><br/>Soru:</b> Sevgili Sivilay Abla, senin en derin jeostratejik psikoloji ihtisasına güvenerek bir soru sormak istiyorum. Senin de bildiğin gibi daha evvel de Başbakan Erdoğan, CHP lideri Baykal ile yüz yüze görüşmek istemiş ancak Baykal’ın ısrarla kamera önünde naklen olsun isteği yüzünden görüşme gerçekleşmemişti. Acaba Kılıçdaroğlu’nun Erdoğan’ın görüşme talebine kamera isteğiyle cevap vermemesi, CHP’de bir şeylerin değiştiğinin bir göstergesi midir? (Rumuz: Amatör Kamera07)</p>
<p><b><br/>Cevap:</b> Sevgili yavrum, CHP’nin değiştiği yok. Kemal Kılıçdaroğlu Baykal’ın her işini kamera önünde yapma merakının başına neler getirdiğinin farkında olduğu için kamera diye ısrarcı olmadı.</p>
<h4><br/>Özkök’ü unutmak, unuttuğunu da unutmak</h4>
<p><b><br/>Soru:</b> Sevgili Sivilay Abla, Ertuğrul Özkök “beni bir provokatör olarak hatırlasınlar istiyorum” demiş geçenlerde. Acaba başka türlü hatırlanacağını mı düşünüyordu? (Rumuz: Aytül Elmas)</p>
<p><b><br/>Cevap:</b> Hatırlamak mı? Kimi? </p>
<p>Pardon, konu neydi? </p>
<p><b> </b></p>
<h4><br/>Türk erkeğinin cinsel gücü</h4>
<p><b><br/>Soru:</b> Sevgili Sivilay Abla, biliyorsunuz, kanun gereğince sigaraların üzerinde caydırıcı resimler ve yazılar olması gerekiyor. Son günlerde sigaralar üzerinde rastladığımız bir resmi Sağlık Bakanlığı yeterince caydırıcı bulmamış ve kaldırılmasını istemiş. Bu resimde; yatakta ayrı yönlere bakarak oturan çıplak bir çift görülüyor. Erkeğin saçları uzun, göğsü kılsız. Resmin altında da sigaranın iktidarsızlığa yol açabileceği vurgulanıyor. Merak ediyorum? Cinsel gücü arttırdığı vurgulanan reklamlar fındık tüketmeyi teşvik ederken, cinsel gücü azalttığı vurgulanan reklamlar neden sigara tüketmeyi azaltmasın? </p>
<p><b><br/>Cevap:</b> Ne münasebet, Türk erkeğinin cinsel gücünü hiçbir kuvvet azaltamaz, ancak arttırabilir. Daima ileri.</p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-hayir-da-hayir-vardir.htm), [web.archive.org (arşiv bağlantısı)](http://web.archive.org/web/20100718214129/http://www.taraf.com.tr:80/dr-sivilay-genc/makale-hayir-da-hayir-vardir.htm)
# Üniversite adaylarına altın tavsiyeler

*Dr. Sivilay Genç 22.07.2010*

<div class="yazi"><p><b>Soru:</b> Sevgili Sivilay Abla, üniversite sınavına girdim. Puanım geldi. Şimdi tercihlerimi yapıyorum. Gözüm tercih robotunda kulağım tercih uzmanında. İşin içinden çıkamıyorum. Yardım et lütfen? (Bir üniversite adayı)</p>
<p><b><br/>Cevap:</b> Sevgili üniversite adayı çocuğum, sana hiçbir tercih uzmanının söylemeyeceği çok önemli taktikler vereceğim. </p>
<p>► Puanıma yazık olmasın</p>
<p>Aldığın iyi puan ayağına pranga olmasın. Gerçekten istediğin bölümün puanı, senin puanının çok altında diye yazmayıp, puanının şanına yakışır tercih yaparsan kendine büyük haksızlık etmiş olursun. “Puanıma yazık olmasın” deyip kendine yazık etme. Yanlış bir evlilikten boşanıp kurtulabilirsin ama yanlış bir diplomadan kolay kolay kurtulamazsın.</p>
<p>► Puanımın on puan üstü ve on puan altına göre tercih yapacağım</p>
<p>Ne yazık ki; üniversiteleri denetleyip kredi notu veren bağımsız bir otoritemiz yok. Bildiğin gibi; üniversite bölümlerinin taban puanları geçen sene sınava giren, senin gibi liseden yeni mezun adayların tercihleriyle oluşmuştu. Onlar da kendilerinden önceki öğrencilerin aldığı puanlara göre tercihlerini oluşturmuşlardı. Daha öncekiler ve daha öncekiler ve daha öncekiler için de durum aynıydı. Kısacası, üniversitenin değeri olarak görünen puanı lise öğrencileri belirliyor.</p>
<p>Sen sen ol, tercih formunu doldururken bu yoldan senden önce geçmiş kişilerin ayak izlerini takip etmekle yetinme. Seçeceğin üniversitenin sadece bugününe değil beş yıl, on yıl sonra nereye varacağına bak. </p>
<p>► Diploması yeter</p>
<p>Ne güzel ki artık diploma tek başına para etmiyor. Falanca üniversiteden olsun da çamurdan olsun diyen işverenlerin tümü iflas etti. </p>
<p>Her üniversite mezunu aynı donanımda olmadığı gibi, bir üniversitenin her mezunu da aynı değil.<b> </b>Üniversiteleri boy boy musluklar olarak düşün. Musluklardan akan su dersler, konferanslar, etkinlikler, projeler yani üretilen bilgilerdir.<b> </b>Bu muslukların birinden kol gibi akabilir, diğerinden serçe parmağı kadar. Ancak mühim olan musluk değil, senin kapasitendir. Kol gibi suyu olan üniversitede bir litrelik kapla dolaşırsan mezun olduğunda bir litre suyun olur. Eğer serçe parmağı kadar su akan bir üniversitede bir varilin olursa dört yılın sonunda bir varil suyun olur. </p>
<p>► İstanbul dışı yazmam</p>
<p>Evet, kabul ediyorum. İstanbul’da üniversite öğrencisi olmak güzel ama İstanbul herkese yetmiyor. İstediğin bölümün olduğu üniversitelerin şehirlerini Google Map’ten incele. Etrafta görülecek o kadar çok şey var ki, şaşar kalırsın. Tercihini yaptıktan sonra ilk bir yılın haftasonu planlarını yapabilirsiniz. Örneğin; Gaziantep’te üniversite okuyanların haftasonunu Halep’te, Rize’dekilerin Gürcistan’da geçirmesi çocuk oyuncağı.</p>
<p>Çok güzel bir söz vardır. Paris’te ikinci olacağına Roma’da birinci ol. Tercih yaparken bu sözü aklından çıkarma.</p>
<p>► Babama daha fazla yük olmak istemiyorum</p>
<p>Anaokulundan itibaren özel okullara giden öğrencilerde sıkça görülen bir sendrom: İyi bir üniversite kazansın diye özel okullara, dershanelere ve özel derslere dökülen paranın dörtte birini iyi bir üniversiteye ödemek istememek. Ergenlik çağının verdiği toylukla yapılmış lüzumsuz bir cengâverlik. Ailenin ödeme gücü varsa iyi bir üniversite eğitimi için para ödemekten kaçınma. </p>
<p>► Yeni üniversite, eski üniversite</p>
<p>Eski üniversitenin iyi olması, eskittiği yılları nasıl geçirdiğine bağlı. Bir-iki Nobel çıkarmışsa tamam ama sadece eskimek yeterli olsaydı İstanbul Üniversitesi’nin parsayı toplaması gerekirdi. Kuruluş tarihi: 1453.</p>
<p><b><br/>Şimdi tercih robotlarını kapatıp tercih uzmanlarının sesini kısabilir, sakin kafayla tercihlerini yapabilirsin.</b></p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-universite-adaylarina-altin-tavsiyeler.htm), [web.archive.org (arşiv bağlantısı)](http://web.archive.org/web/20100725153455/http://www.taraf.com.tr:80/dr-sivilay-genc/makale-universite-adaylarina-altin-tavsiyeler.htm)
# Hayır’tan Gerekçeler

*Dr. Sivilay Genç 29.07.2010*

<div class="yazi"><p>CHP Genel Başkanı Kemal Kılıçdaroğlu Malatyalılara yaptığı konuşmada “Bu anayasa değişikliği kayısı üreticisinin sorununu çözüyor mu? O zaman hayıııır!” dedi. Facebook’un popüler grubu Hayır’da Hayır vardır’ üyeleri Kılıçdaroğlu’nun izinden giderek referandumda Hayır demeyi düşünenlerin işini kolaylaştıracak çok sayıda mazeret ürettiler. Hayırcı okurlarıma yardımcı olacağına emin olduğum birbirinden geçerli mazeretlere buyurun. Daha fazlası bu sitede:  http://www.hayirdahayirvardir.com/ </p>
<p></p>
<p>Bu anayasa paketi değişikliğinden sonra Zeki Müren de bizi görebilecek mi? Göremeyecek. O zaman HAYIR!</p>
<p>Bir kulunu çok sevdim o beni hiç sevmiyor. Anayasa paketi bu sorunu çözmüyor. O zaman HAYIR </p>
<p>Belediye otobüslerinde ters giden koltuklar midemi bulandırıyor... anayasa paketi bu koltukları düzeltebilecek mi? Sanmıyorum... O zaman midem bulanarak HAYIR!</p>
<p>Bu anayasa paketi şimdi bana kaybolan yıllarımı geri verecek mi? Vermeyecek. O zaman HAYIR!</p>
<p>Yumurtanın fırçalanmayan tarafı da, fırçalanan tarafı kadar beyaz olacak mı? Olmayacak. O zaman HAYIR!</p>
<p>Pazartesi diyete başlamak mümkün olacak mı bugün? O gelmeyen gün hiç gelmeyecekse HAYIR! </p>
<p>Yeni anayasa eşek sudan gelinceye kadar dayak yerken eşeğin gelişini hızlandıracak mı? Hızlandırmayacak. O zaman HAYIR!</p>
<p>Odam kireç tutmuyor. Yeni anayasa paketi ile tutabilecek mi? Tutmayacak. O zaman HAYIR!</p>
<p>Yeni anayasa ergenlerin sivilce ve kepek problemini çözüyor mu? Çözemiyor. O zaman HAYIR! </p>
<p>Bihter’in tüm yaptıklarını ortaya çıkarmayan anayasa paketi değişikliğine HAYIR! </p>
<p>Ketçap-kahve-çimen lekelerini çıkarmıyorsa bu anayasa paketi değişikliğine HAYIR!</p>
<p>Bu anayasa paketi değişikliği, Fenerbahce’ye Türkiye Kupası'nı aldıramayacaksa HAYIR!</p>
<p>Çekirdeksiz karpuz üretemeyen anayasa paketi değişikliğine HAYIR!</p>
<p>Çocukların terli terli su içmelerini önleyemeyecek anayasa paketi değişikliğine HAYIR!</p>
<p>Anayasa paketi İstanbul’un trafik sorununu çözebiliyor mu? Çözemiyor. O zaman HAYIR!</p>
<p>İşyerimin karşısındaki kilisenin bahçesinde papazın horozu çok ötüyor. Bu anayasa paketi horozun sesini kısmaya yetecek mi? Yetmeyecek. O zaman Anayasa paketine HAYIR!</p>
<p>Bu anayasa paketi ne Fazıl Say’ın Türkiye’yi terk etmesini sağlıyor ne de Arabesk yavşaklığa çözüm buluyor. O zaman HAYIR!</p>
<p>Bu paket cep telefonu faturama yansıyor mu? Yansımıyor. O zaman HAYIR!</p>
<p>Bu paket pazarda kilosu iki lira olan domatesin fiyatını Nişantaşı’nda da iki liraya düşürüyor mu? Düşürmüyor. O zaman HAYIR!</p>
<p>Bakkalın, manavın, taksicinin bozuk para sıkıntısına çözüm getiriyor mu? Getirmiyor. O zaman HAYIR!</p>
<p><b>Sivrisinekler nerede?</b></p>
<p>Yaz geldi ama sivrisinekler gelmedi. Bu sene bir kere bile sinekler beni sokmadı. Etrafıma sordum. Herkes aynı şeyi düşünüyor. Sadece anne sütü çağında olan bebekleri sokuyorlarmış. Demek ki sinek var ama bizi sokmuyor. Neden? </p>
<p>O kadar hormonlu yiyecekler yiyoruz ki sivrisinekler dengeli beslenmek adına bizi yemek mönülerinden çıkardılar. </p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b>sivilayabla@gmail.com</b></p>
</div>

Kaynak: [taraf.com.tr](http://www.taraf.com.tr:80/dr-sivilay-genc/makale-hayir-tan-gerekceler.htm), [web.archive.org (arşiv bağlantısı)](http://web.archive.org/web/20100731054630/http://www.taraf.com.tr:80/dr-sivilay-genc/makale-hayir-tan-gerekceler.htm)
# Hayır alıştırmaları

*Dr. Sivilay Genç 05.08.2010*

<div class="yazi"><p>Soru: Sevgili Sivilay Abla, “Paket iyi ama. Anayasa değişikliğine Hayır! Çünkü AKP’nin niyeti demokratikleşme değil” cümlesinde geçen ‘Hayır’ kelimesini anlam bütünlüğüne sadık kalarak cümle içinde kullanır mısınız? (Ahmet Egeli).</p>
<p>Cevap: Simit güzel ama simitle karın doyurmaya hayır. Çünkü simitçinin niyeti beni doyurmak değil para kazanmak. </p>
<p>Soru: Sevgili Sivilay Abla, ‘Bu anayasa değişikliği dokunulmazlıkları kaldırmıyor. O zaman hayır’ cümlesinin mantık kurgusu sadık kalarak içinde ‘hayır’ geçen yeni bir cümle kurar mısınız? (Rumuz: Aristomania)</p>
<p>Cevap: Tabii ki kurarım. İstanbul İtfaiyesi İstanbul’un trafik sorununu çözmüyor. O zaman itfaiyeye hayır. (Not: Hayırcıların mantığına cevap vere vere körelip gideceğiz.)</p>
<h4><br/>Büyük Kanıt</h4>
<p>Soru: Sevgili Sivilay Abla, Kılıçdaroğlu bu güne kadar hiç kimsenin (sizin bile) keşfedemediği bir şeyi keşfederek şu gerçeği ortaya çıkardı: “Başbakan Erdoğan, 27 Nisan e-muhtırasının müellifi Yaşar Büyükanıt’la kafa kafaya vermişler: ‘Öyle bir şey yapalım ki, hem AK Parti 22 Temmuz’da ezici bir seçim zaferi kazansın, hem de Abdullah Gül rahatça Çankaya’ya çıkabilsin’ demişler. Bunun karşılığında Gül, Cumhurbaşkanlığı koltuğuna, Erdoğan başbakanlık koltuğuna, Büyükanıt ise zırhlı makam arabasının koltuğuna yerleşti. Bu durumu nasıl analiz etmeliyiz? (Cenk İz).</p>
<p>Cevap: Sevgili Cenk, buradaki pazarlığa ve sonuca iktisat-işletme disiplini açısından baktığımızda Büyükanıt’ın oldukça ucuza gittiğini görüyoruz. İşin çoğunu yapan Büyükanıt, riskin çoğunu alan Büyükanıt. İşlemin sonucunda gökten üç elma düşüyor. Biri Cumhurbaşkanlığına, biri Başbakanlığa. Büyükanıt’a kala kala zırhlı bir makam arabasına kalıyor. Bu fedakârlığı insana ancak babası yapar.</p>
<p>Yoksa. Aman tanrım yoksa Büyükanıt Erdoğan’ın ve Abdullah Gül’ün babası mı?!! </p>
<p>CHP’lilerin elinden düşürmedikleri kitaplara göre Erdoğan ‘Musa’nın oğlu’, Abdullah Gül’de ‘Musa’nın Gülü’ olduğuna göre Yaşar Büyükanıt Hz. Musa mı? Ee biz Mesih gelecek diye bekliyorduk. Musa nereden çıktı?  </p>
<h4><br/>Fişler</h4>
<p>Soru: Sevgili Sivilay Abla, Anayasa değişikliği paketi kabul edilirse devlet artık kolay kolay fişleme yapamayacakmış. Hakkımızda tutulmuş kayıtlar da imha edilecekmiş. CHP ve MHP niçin buna karşı çıkıyor? (Leman Tınmazoğlu).</p>
<p>Cevap: Sevgili Leman, çünkü istihbaratçılarımızın hakkımızdaki fişler imha etmeden önce birer fotokopisini alacağını düşünüyorlar. Devlete yüklü bir fotokopi masrafı olmasın diye karşı çıkıyorlar.</p>
<h4><br/>Partisiz vekil kalmasın</h4>
<p>Soru: Sevgili Sivilay Abla, Anayasa referandumunda evet çıkarsa partisi kapatılan milletvekilinin vekilliği düşmeyecek. Böyle bir maddeye BDP neden karşı çıkıyor? (Şenol Önen).</p>
<p>Cevap: Sevgili Şenol. Partisi kapatılmış, yersiz-yurtsuz, sahipsiz kalmış vekil mecliste kurda kuşa yem olmasın diye, arka sıralarda bir başına takılmasın diye karşı çıkıyor olmalılar. İnsaniyet namına. </p>
<h4><br/>Burs kriteri</h4>
<p>Soru: Sevgili Sivilay Abla, bu sene üniversite sınavına girdim, tercihlerimi yaptım ve umarım bir iki hafta için de üniversiteli olacağım. Bu nedenle burs veren kurumları araştırıyorum. Türk Eğitim Vakfı sitesinde burs alacak adaylarda şu şartlar arandığı yazıyor; </p>
<p>I-T.C. Vatandaşı olmak,</p>
<p>II- Atatürk İlke ve Devrimleri’ne bağlı olmak,</p>
<p>III-Maddi İmkândan Mahrum Olmak.</p>
<p>Vatandaş olduğumu ispatlamam çok kolay, nüfus cüzdanım var. Maddi imkânlarımın yetersizliği için de kaymakamlıktan fakirlik kâğıdı aldım. Ancak, diğerini nasıl ispat edeceğim. Atatürk İlke ve Devrimlerine bağlılığın testi nasıl yapılmaktadır? Yardımcı olursanız sevinirim. (Bedri Kızılay).</p>
<p>Cevap: Sevgili Bedri, bildiğim kadarıyla Banu Avar’ın kitaplarından çok soru çıkıyor. Dersimiz Atatürk filmini de hatmetmeni öneririm. Bir de CV’inin Sosyal kültürel faaliyetler bölümüne katıldığın Cumhuriyet Mitinglerini mutlaka ekle. Facebook’ta ‘Hainleri Türk’ün kırımızı kanında boğacağız’ grubuna katıl. Koltuğunun altında da Sözcü’ye sarılmış Hürriyet olsun.</p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b>sivilayabla@gmail.com</b></p>
</div>

Kaynak: [taraf.com.tr](http://www.taraf.com.tr:80/dr-sivilay-genc/makale-hayir-alistirmalari.htm), [web.archive.org (arşiv bağlantısı)](http://web.archive.org/web/20100806183751/http://www.taraf.com.tr:80/dr-sivilay-genc/makale-hayir-alistirmalari.htm)
# Referandum için yeni model

*Dr. Sivilay Genç 19.08.2010*

<div class="yazi"><p>Anlaşıldı, referandum için bize iki seçenek yetmiyor. Söyleyecek daha fazla sözümüz var. Bu nedenle ben gelecek referandumlarda uygulanmak üzere yeni bir öneri getirmek istiyorum. Aslında yeni bir öneri sayılmaz. Şirketlerin memnuniyet anketlerindeki rastladığımız, ‘çok memnunum, memnunum, az memnunum, fikrim yok, pek memnun değilim, memnun değilim, hiç memnun değilim, Allah belanızı versin’ türünde tercihler olmasından söz ediyorum. </p>
<p>Buna göre Türkiye’nin kendine özgü, cins seçmenini memnun edecek referandum pusulasında şu seçenekler olmalı:</p>
<p>KESİNLİKLE EVET – EVET – OLABİLİR - FİKRİM YOK – BOYKOT – SANMIYORUM – HAYIR - KESİNLİKLE HAYIR.</p>
<p>Verilen oylar birbiriyle eşit olmayacak. “Kesinlikle Evet” ile “Kesinlikle Hayır” olanlar iki sayılacak. Çünkü gerçekten bu konuyu dert etmişler. Onların diğerlerinden daha fazla söz söyleme hakkı olması çok doğal. Normal Evet ya da Hayır birer oy olarak kendi hanelerine yazılacak. Olabilir/sanmıyorum oyları ise yarım oy olarak hesaba katılacak, çünkü hepimizi etkileyecek bir karar için sorumluluk almak istemedikleri anlaşılıyor. ‘Olabilir’lerin ‘EVET’in, ‘sanmıyorum’ların ‘HAYIR’ın hanesine yazılacağını bilemem hatırlatmama gerek var mı? Fikrim yok diyenlere sandığa kadar gelme zahmeti gösterdikleri için çeyrek oy değeri biçiyorum. Fikri olmayan çeyrekler EVET – HAYIR arasında eşit olarak dağıtılacak. </p>
<p>Gelelim BOYKOT oylarına. İşte dünya seçim tarihine getirdiğim en büyük yenilik. Bu oylar –1 sayılacak. Burada karşımıza önemli bir soru çıkıyor. Peki bu eksi oy hangi haneye eklenecek? Birlikte düşünelim. Ortada bir şeyin değişmesi söz konusu. Değişsin mi değişmesin mi? sorusu ile muhatap oluyorsunuz. Temel mantık takibi yaparak ‘BOYKOT’ diyenlerin mevcut durumun korunmasına daha yakın olduğuna ulaşıyoruz. Bu durumda – 1 değerindeki bir BOYKOT oyu EVET hesabına katılacak ve oy eksi olduğu için her bir boykot bir EVET oyunu götürecek. </p>
<p>İşte Türkiye’ye uygun bir referandum modeli. Hayırlı olsun.</p>
<h4> </h4>
<h4>Kimler Hayır diyor</h4>
<p>Hayır cephesine baktığımızda birbirinden bağımsız tam olarak sınıflandırılamayan ama etki gücü yüksek olan üç ana kol görüyoruz. Geri kalanlar da bunlardan etkilenen kararsızlar olacak.</p>
<p>Kayısıcılar, İşi bilip işine gelmeyenler, Dijital Muhalifler…</p>
<p>Kayısıcılar: Anayasa değişiklik paketine içerikten girmezler, etrafından dolanırlar. Kayısının sorunu çözmüyor, o yüzden hayır derler. Sonra bir gün ‘dokunulmazlıkları kaldırılacağına söz ver, biz de Evet diyelim’ derler. Her daim kâr zarar hesabı yapıp kılı kırk yarıp, her fırsatta bi dolap çevirmesine rağmen bi türlü dükkânı döndüremeyen bakkal gibidirler.</p>
<p>İşi bilip işe gitmeyenler: Bunların sayıları oldukça azdır ama etkileri çok yüksektir. Anayasa değişiklik paketindeki her değişikliğin ne anlama geldiğini en ince detayına kadar bilirler ancak rejimin bekası için her platformda yalan söylemeyi vazife bilirler. Ege ve Akdeniz sahillerinde, ADD ile küçük mitingler düzenleyip, ‘anayasa değişecek, recm ve kırbaç gelecek’ diye slogan atarlar. Geceleri tartışma programlarında yüzlerindeki damarları şişirirler.<br/> <br/>Dijital Muhalifler: Yaş aralıkları 15-20’dir. Facebook’ta yaşarlar, bilgisayarlarına çilek ekip, inek beslerler. Dünyaya ve varoluşa dair her şeyi bildiklerini düşünürler.</p>
<p>Büyük çoğunluğu ilk kez bu seçimde oy kullanacaktır. Kendilerini bildik bileli AKP iktidardadır. Muhalif olmayı AKP’ye muhalif olmak olarak görürler. Profil resimlerine Atatürk resmi koymayı ve Hürriyet yazarlarının yazılarını paylaşmayı ‘isyancı gençlik hareketi’ olarak görürler. Bu sıralar ‘Bilgisayarınızı yeniden başlatmak ister misiniz?’ penceresinde bile ‘Hayır'ı tıklamaktadırlar.</p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p>sivilayabla@gmail.com</p>
<p> <br/></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-referandum-icin-yeni-model.htm), [web.archive.org (arşiv bağlantısı)](http://web.archive.org/web/20100821093052/http://www.taraf.com.tr:80/dr-sivilay-genc/makale-referandum-icin-yeni-model.htm)
# Atlet ve Kılıçdaroğlu

*Dr. Sivilay Genç 26.08.2010*

<div class="yazi"><p><b>Soru:</b> Sevgili Sivilay Abla, <i>Hürriyet</i> yazarı Ayşe Arman’ın “Kopenhag’da izlediğim rock starların ışığı var” dediği Kılıçdaroğlu kısa kollu keten beyaz gömlek içine atlet giyiyor. Acaba bu giyim tarzı Kopenhag’da moda mıdır? (Selin Güzel –İzmir)</p>
<p><b><br/>Cevap:</b> Sevgili Selin, atlet dediğin şey Türk erkeğinin âdeta derisidir. Türk annesinin terleyen erkek çocuğunun sırtına havlu, pamuklu bez koyma histerisinden yarattığı vazgeçilmez bir alışkanlıktır. Ayşe Arman gibi kadınlar normalde böyle erkekleri gördüklerinde ‘ıyyy’ derler ama aşkın gözü kördür derler.</p>
<h4><br/>Türban ve Kılıçdaroğlu</h4>
<p><b><br/>Soru:</b> Sevgili Sivilay Abla, Kemal Kılıçdaroğlu, türbana özgürlük getireceğini, türbanı özgürleştireceğini söylüyor. Bunu nasıl yapacak? (Sema Nur Yüksel –Denizli)</p>
<p><b><br/>Cevap:</b> Sevgili Sema Nur, çok kolay. Kadınların başında sağa sola kıpırdayamayan iki ucu sıkı sıkı birbirine bağlı türbanı çözüp serbest bırakacak. Türban, özgürlüğüne kavuşacak. Türbanları özgürleşmiş türbanlı kadınlar, değil sadece üniversitede öğrenci olmak, hâkim bile olabilecekler. </p>
<h4><br/>Kasket ve Kılıçdaroğlu</h4>
<p><b><br/>Soru:</b> Sevgili Sivilay Abla, CHP Genel Başkanı Kemal Kılıçdaroğlu kasket takarak ne yapmak istiyor? (Feyza Çengel –Afyon)</p>
<p><b><br/>Cevap:</b> Sevgili Feyza, Kılıçdaroğlu kasket takarak halktan biri olduğunu göstermek istiyor. Ancak halkla ilgili bilgileri güncel değil. Yardımcı olalım. Halkın kasket taktığı yıllar, lambalı radyoların evlerin başköşesine kurulduğu, Vita kutularının henüz sardunya saksısı bile olmadığı yıllardı. Sonra zaman geçti, evlere içme suyu, kanalizasyon, renkli televizyon geldi. İnsanların yüzde 80’i şehirlerde yaşamaya başladı. Kasket ise; lise piyeslerinde, dönem dizilerinde yere çalınan bir aksesuar olarak kaldı. </p>
<p>Halk kasket takarken CHP fötr şapka takıyordu. Halk kasketi çıkardı, CHP kasket takıyor ve CHP kafasının halkın kafası ile çakışması hayli zaman alacak gibi görünüyor. </p>
<h4><br/>Oktay Kuban’dan Sivilay Abla’ya dava</h4>
<p>İstanbul 12. Ağır Ceza Hâkimi Oktay Kuban, Sivilay Abla’nıza dava açtı ve kendisini hedef gösterdiğimi iddia etti. İlkokul çağlarından beri soyadıyla ilgili muhtemelen defalarca yapılmış bir espriyi ‘hedef gösterme’ olarak algılayıp ve dava konusu yaptı. </p>
<p>Aynı Oktay Kuban, “12. Ağır Ceza BİZDEN” diyerek Türkiye’nin şerefli hâkimlerinin hukuk adamlıklarını ve tarafsızlıklarını yitirdiği manasına gelecek açıklamasıyla ilgili Şener Eruygur’un karısı hakkında hiçbir dava açmamıştı. </p>
<p>Salı günü gazetemizin ‘sıkı’ bir okuru olan Kadıköy Basın Savcısı önünde ifade verdim ve böyle bir iddiaya karşı savunma yapmayı aklıma hakaret olarak gördüğümü söyleyip susma hakkımı kullandım. </p>
<p>Dilerim savcı davayı açar ve bu bir ağır ceza hâkiminin Yel Değirmeni’ne karşı açtığı dava olarak tarihe geçer. Zaten ben de <i>Şabaniye</i>’nin gazino sahnesindeki finalini yaşamak için uygun bir zaman ve mekân arıyordum.</p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b><br/>sivilayabla@gmail.com</b></p>
</div>

Kaynak: [taraf.com.tr](http://www.taraf.com.tr:80/dr-sivilay-genc/makale-atlet-ve-kilicdaroglu.htm), [web.archive.org (arşiv bağlantısı)](http://web.archive.org/web/20100829074513/http://www.taraf.com.tr:80/dr-sivilay-genc/makale-atlet-ve-kilicdaroglu.htm)
# EVET oyu AKP ilişkisi

*Dr. Sivilay Genç 02.09.2010*

<div class="yazi"><p><b>Soru:</b> EVET oyları AKP’ye mi yarayacak? </p>
<p><b><br/>Cevap:</b> Türkiye’de tek başına iktidar olmak için yüzde 35 civarında oy almak yetiyor. Anketlerde AKP oyları yüzde 40’ların üzerinde çıkıyor. Referandumda “hayır” çıkması Tayyip Erdoğan’ın birkaç gün canını sıkacak ancak iktidardan düşürmeyecek. Çok büyük bir ihtimal ile 2011 seçimlerinde de yeniden tek başına iktidar olacak. Hatta referandumda halk Anayasa’yı değiştirmek istemediğini söylediği için, verilen sivil anayasa sözlerini tutmak konusunda hiçbir çaba harcanmayacak. Olan AKP’ye değil bizim sivil anayasa beklentimize olacak. </p>
<p>Peki, bu mantıktan gidersek, yüzde 70 “Evet” çıksa ne olacak? AKP “seçim yapıp para ve zaman kaybetmeye gerek yok, beş yıl daha devam” mı diyecek?</p>
<h4><br/>Mahkemenin insan kaynağı sorunu</h4>
<p><b><br/>Soru:</b> Anayasa Mahkemesi’nin üyelerinin seçiliş yöntemini değiştirmek yerine işleyişiyle ilgili yasaları değiştirmek, demokratikleşmesi için daha yerinde bir adım olmaz mı?</p>
<p><b><br/>Cevap:</b> Bizim Anayasa Mahkemesi rakip siyasi parti gibi çalışıyor. Meclis kararlarını iptal ediyor. Parti kapatıyor. Böyle çalışan bir Anayasa Mahkemesi’nin, sınırları içinde kalmasını sağlamak için yasal düzenleme yapmak bir işe yaramıyor. Çünkü yasalar ile belirlenmiş sınırların dışına çıkma davranışı yasalardan değil sahip olduğu insan kaynağından ileri geliyor. Bu nedenle geriye kalan tek şey kafasına göre takılmayacak yüksek yargıçlar bulmak ya da onların sayıları arttırmak oluyor.</p>
<h4><br/>Neden sadece ikisi</h4>
<p><b><br/>Soru:</b> Referandumda yirmi altı madde değişiyor. Neden sadece yargı ile ilgili olanlar tartışılıyor?</p>
<p><b><br/>Cevap:</b> Hemen hemen değişen maddelerin tümünde yargıya başvurmaktan bahsediliyor. Yargı iyi çalışmadıktan sonra diğer maddelerdeki değişikliklerin pek bir anlamı yok. Pozitif ayrımcılıktan, YAŞ kararına kadar maddelerin tümü insanlara yargı yolunu açıyor. </p>
<h4><br/>Kara çarşaf</h4>
<p><b><br/>Soru:</b> Referandumda EVET çıkarsa ülkemizin bölünmez bütünlüğü tehlikeye girecek mi? Kadınlar burka ve kara çarşaf giymek zorunda kalacak mı?</p>
<p><b><br/>Cevap:</b> Bütün bu laflar en son yapılan genel seçimlerden önce de yapılıyordu. Genel seçimlerin sonuçları için böyle bir tehlikeden söz etmenin kendi içinde bir mantığı var. Çünkü ortada yuvarlak vaatler ve insanlar var. Anayasa referandumunda ise ne oldukları belli, tanımlanmış, sıralanmış maddeler mevcut. </p>
<h4><br/>Sıra Danıştay, Yargıtay, HSYK ve Anayasa Mahkemesi’nde</h4>
<p><b><br/>Soru:</b> Hanefi Avcı’nın Fethullah Gülen cemaatinin Ordu’yu ve Emniyet’i ele geçirdiğini söylüyor. Avcının bu konuyla ilgili yazdığı kitabı okuduktan sonra “Hayır” demeyi düşünmek yanlış mı?</p>
<p><b><br/>Cevap:</b> Kesinlikle yanlış. Fethullah Gülen Emniyet’i tamamen, Ordu’yu ise kısmen ele geçirebildiyse; sıra Danıştay, Yargıtay, HSYK ve Anayasa Mahkemesi’ne gelmiş demektir. Bu referandum, yargıyı ele geçirenin sonsuza kadar elinde tutamamasını sağlayacak. Ele geçirenlerin dışladıkları da yargının oluşmasına müdahil olabilecek. Eğer bu değişiklik olmazsa bir gün CHP’yi kapatacak bir Anayasa Mahkemesi olması işten bile değil.</p>
<h4>Muhalif olmak </h4>
<p><b><br/>Soru:</b> Muhalif olmanın, itiraz etmenin, isyankâr olmanın, düzene karşı gelmenin cevabı “Hayır” değil midir?</p>
<p><b><br/>Cevap:</b> Çoğunlukla evet öyledir. Ancak bu referandumda “Hayır” diyenler tutucu ve muhafazakâr, “Evet” diyenler muhalif davranış sergilemiş olacaklar.</p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b><br/>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-evet-oyu-akp-iliskisi.htm), [web.archive.org (arşiv bağlantısı)](http://web.archive.org/web/20100904001555/http://www.taraf.com.tr:80/dr-sivilay-genc/makale-evet-oyu-akp-iliskisi.htm)
# Bayramınız...

*Dr. Sivilay Genç 09.09.2010*

<div class="yazi"><p>Bugün bayram. Bu bayram da her bayramda olduğu gibi iki bayramlaşma cümleciği üzerinde sesiz, derin ve çocukça bir savaş verilecek. İşte bayramlaşma için kurduğumuz cümleler, ontolojik mesajlar:</p>
<p><b><br/>Ramazan Bayramınız mübarek olsun:</b> Otuz gün oruç tuttum, susuzluktan anam ağladı, bu bayramı ben hak ettim, ya edebinizle bayramlaşın ya da susun diyenler. Geleneksel Müslüman </p>
<p><b><br/>Ramazan Bayramınız kutlu olsun:</b> Bayramı oruç tutmayanlar da kutlasın, kalpleri yumuşasıncılar. Ilımlı İslam</p>
<p><b><br/>Şeker Bayramınız kutlu olsun:</b> Din de bizim, Atatürk de bizim, bayram da bizimciler. Laik</p>
<p><b><br/>Bayramınız kutlu olsun:</b> Hangi bayramdı diye karıştırma riskine karşı anonim bir ifade bulanlar. Agnostik, özgürlükçü sosyalist</p>
<p><b><br/>İyi tatiiller:</b> Turist, Erasmus öğrencisi</p>
<p><b><br/>Hayır’lı Bayramlar:</b> Referandum esperili, yaratıcı bayram mesajları. Bu bayrama özel. CHP’li, MHP’li</p>
<h4><br/>AKP yaptı diye “hayır” demek</h4>
<p><b><br/>Soru:</b> Sevgili Sivilay Abla, referandumda “evet” demek istiyorum ama AKP yaptı, “hayır” oyu vereceğim. Bu çelişkiyi nasıl aşabilirim? (Zeynep Dora) </p>
<p><b><br/>Cevap:</b> Sevgili Zeynep, Anayasa değişikliklerini aslında doğru bulup, AKP yaptı diye “hayır” oyu vermek; üzerinde haç işareti var diye Swatch saat takmayan, Yahudi malı diye Peugeot arabaya binmeyen hacı Recep Dayım gibi davranmaktır. </p>
<h4><br/>TRT’de seçim konuşmaları</h4>
<p><b><br/>Soru:</b> Sevgili Sivilay Abla, TRT kimsenin yapamadığını yaptı. Bütün parti liderlerini topladı. Sonra konuşma sırası için kuralar çekildi. Kura çekimi törenine genel başkanlar katıldı. Hepsine onar dakika süre verildi. Genel başkanlar da bu on dakikanın bir saniyesini bile ziyan etmeyecek bir titizlikle konuşmalarını seri bir şekilde yaptılar. </p>
<p>Neler oluyor yahu! TRT reyting rekorları kırıyor da biz mi bilmiyoruz. Adamlar isteseler çok izlenen kanalların ana haber bültenlerine bile çıkarlar. Nereden çıktı bu TRT sevgisi. (Berke Meral)</p>
<p><b><br/>Cevap:</b> Sevgili Berke, kışlanın birinde bir bankı boyamışlar. Sonra boyalı banka kimse oturmasın diye başına bir nöbetçi dikmişler. Ertesi gün o noktaya niye nöbetçi dikildiği unutulmuş. Yirmi sene o bankın başına nöbet yazmışlar. </p>
<p>TRT, zamanında bir tek tanecik kanal imiş, yıllar geçmiş bir tanesinin de aklına bu nöbeti silmek gelmemiş. </p>
<h4><br/>Bono’ya gülmek</h4>
<p><b><br/>Soru:</b> Sevgili Sivilay Abla, kız arkadaşımla birlikte U2 konserine gittik. Kız arkadaşım benim yaptığım esprilere burun bükerken Bono’nun sahneden yaptığı parlak olmayan esprilere kahkahalarla güldü. Sevgilimi güldürmek için rock star mı olmam lazım? (Kağan Dirik) </p>
<p><b><br/>Cevap:</b> Sevgili Kağan, İngilizce konuşulan ortamlarda yapılan esprilere yarıla yarıla gülen Türkler espriye gülmezler. Yapılan konuşmayı anladıkları, yani İngilizce bildikleri için mutluluktan gülerler ve bu başarılarını çevrelerine de duyurmak için kahkahanın ölçüsünü bir parça kaçırırlar. Sen kıçı kırık İngilizce bir fıkra anlat, bak o zaman nasıl gülüyor kız. </p>
<h4><br/>Kitaplar savaşı</h4>
<p><b><br/>Soru:</b> Sevgili Sivilay Abla, Hanefi Avcı’nın kitabı 500 bin satmış. Avcı da iki milyon kazanmış. Kitabın pek okunmadığı bir ülkede bir kitabın iki gün içinde bu kadar çok satmasını neye bağlıyorsunuz? (Elvin Başak)</p>
<p><b><br/>Cevap:</b> Sevgili Elvin, şeriat gelecek diye korkan ancak gelmemesi için de çaba harcayacak takati olmayan dostlarımız bir süredir kitap satışı rakamları üzerinden pazu gösterme yöntemini keşfettiler. Kitap almak laik bir ibadete, oy vermeye, tiraj mitingine dönüştü. Şu Çılgın Türkler, Musa’nın oğlu, kızı, gülü serisi ile başlayan bu süreç yayın ve düşün piyasasını hareketlendirdi. ‘Biz sizi kitabımızın satışıyla döveriz’ mesajının ciddi şekilde hissedilir olduğu bu satış rakamına, Fethullah Gülen’in de best-seller olmasının da ivme kattığını gözardı edemeyiz.</p>
<p>Hanefi Avcı’ya da geç gelen bu servetin tadını çıkarmak düşüyor artık.</p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b><br/>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-bayraminiz.htm), [web.archive.org (arşiv bağlantısı)](http://web.archive.org/web/20100910195434/http://www.taraf.com.tr:80/dr-sivilay-genc/makale-bayraminiz.htm)
# Sayılar savaşı

*Dr. Sivilay Genç 16.09.2010*

<div class="yazi"><p><b>Soru:</b> Sivilay Abla, Yüksek Seçim Kurulu’nun bildirdiğine göre, elli iki milyon kayıtlı seçmen var. Seçmenlerin yirmi iki milyonu, geçen pazar günü Anayasa’nın değişmesi için “Evet” dedi. Toplam seçmen içinde “Evet” diyenlerin oy oranı yüzde 42 oluyor. Bu durumda yüzde 58 “Evet” dememiş oluyor. Gördüğünüz gibi aslında biz kazandık. (Kemal Coşkun)</p>
<p><b><br/>Cevap:</b> Sevgili Kemal, aynı mantıktan yola çıkarsak; on dört milyon seçmen “Hayır” dedi. Elli iki milyon kayıtlı seçmenin yüzde 30’u Anayasa değişikliğini istemediğini belirtmiş oldu. Bu durumda Anayasa değişikliğine yüzde 70 itiraz etmemiş oluyor. Yani her halükârda kaybediyorsunuz kuzum.</p>
<p><b><br/>Beyin</b></p>
<p><b><br/>Soru:</b> Sevgili Sivilay Abla, bilgi dolu beyinlere sahip anayasa profesörleri dururken anayasa konusunda bilgisi olmayanların hatta okuma yazması bile olmayanların karar vermesi doğru mu? (Gülse Barın)</p>
<p><b><br/>Cevap:</b> Sevgili Gülse, NASA, geçtiğimiz yıl büyük bir araştırma projesi için kampanya başlatmıştı. Ellerindeki son derece gelişmiş devasa bilgisayarların kapasitelerini aşan bu proje için, evlerimizdeki küçük, sıradan bilgisayarlarımızı kullanmadığımız zamanlarda NASA’nın ağına bağlayıp açık bırakmamızı istediler. Beş milyon küçük ev bilgisayarı bu ağa bağlandığında NASA’nın elindeki en gelişmiş bilgisayarlardan kat kat fazla işlemci gücüne sahip bir bilgisayar ortaya çıkıyordu çünkü. </p>
<p>Referandumda elli milyon kişinin oy vermesi demek, elli milyon beynin birleşip devasa bir beyin haline gelmesi demektir. Bu beyin her halükârda bir, üç ya da beş ordinaryüs anayasa profesörünkinden daha büyük bir işlemciye sahiptir. </p>
<p><b><br/>Yüzde 51</b></p>
<p><b><br/>Soru:</b> Sevgili Sivilay Abla, referandumda yüzde 42’nin “Hayır” oyu vermesi bir şey ifade etmiyor mu? Böyle önemli bir karar için yüzde 58 oy yeterli mi? (Tuğba Ersan)</p>
<p><b><br/>Cevap:</b> Sevgili Tuğba, farz edelim bir şirketin yüzde 48 hissesi 70 liraya satılıyor olsun. Bu durumda aynı şirketin yüzde 49 hissesi en fazla 80 lira eder. Eğer şirketin yüzde 51 hissesini almak istersen ihtiyacın olan para 100 lira değil en az 200 liradır. Çünkü satın aldığın sadece kâr getirecek hisseler değil aynı zamanda son sözü söyleme hakkıdır. </p>
<p>Yüzde 51 ile yüzde 58 arasındaki fark, yüzde 51 ile yüzde 49 arasındaki farkın yanında teferruat sayılır.</p>
<p><b><br/>Tok açın halinden </b></p>
<p><b><br/>Soru:</b> Sevgili Sivilay Abla, ünlü Türk düşünürü Banu Avar “<i>Karnı aç, beyni aç bırakılmış olanlar, ne olduğunu bilmedikleri ve dillerinin bile dönmediği bir ‘referandum’un içinde yer alan yirmi altı maddeye ‘Evet’ basmışlardır</i>” diyor. Banu Hanım haklı olabilir mi? (Burak Soylu)</p>
<p><b><br/>Cevap:</b> Sevgili Burak, kesinlikle haklı. Karnı aç olanlar, bulundukları durumun değişmesini istediler. Karnı tok olanlar da “bizim keyfimiz yerinde, bu durum değişmesin, böyle kalsın” deyip dilleri döndüğü referandumda “Hayır” bastılar. Tabii bir de tok olup komşusu aç diye “Evet” basanlar oldu. </p>
<p><b><br/>Bahçeli ne içiyor?</b></p>
<p><b><br/>Soru:</b> Sivilay Ablacım, sence yüce devletlû hemi de bahçeli olan hemi de 40. yılında olan bir partinin en genel başkanı olan zat-ı muhteremin içtiği şey nedir?</p>
<p>Kimin oyu olduğu belli olmayan “Hayır” oylarına güvenip acil seçim istiyor da. Biliyorsan bana da söyle, ben de tersinden görüp aynı zamanda efelenmek istiyorum:) (Sibel Doğruel)</p>
<p><b><br/>Cevap:</b> Sevgili Sibel, içtiğinden değil, matematiği kuvvetli. (Bakınız: MHP 40. yılında nasıl iktidar olacak sağlamalı ebcet hesabı.)</p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b><br/>sivilayabla@gmail.com</b></p></div>

Kaynak: [taraf.com.tr](m), [web.archive.org (arşiv bağlantısı)](http://web.archive.org/web/20100918093900/http://taraf.com.tr:80/dr-sivilay-genc/makale-sayilar-savasi.htm)
# Dört duvar arasında anadil için geri sayım

*Dr. Sivilay Genç 23.09.2010*

<div class="yazi"><p><b>Soru:</b> Sevgili Sivilay Abla, Kürtlerin talepleri her geçen gün artıyor. Şimdi de okullarda anadillerini öğrenmek istiyorlar. Bu gidişat beni korkutuyor. İstekler gittikçe artıyor. Bu gidiş nereye varacak? (Fehmi Göktürk)</p>
<p><b><br/>Cevap:</b> Sevgili Fehmi, geciken çözüm çözüm değildir. Dünya değişiyor. İhtiyaçlar, talepler de değişiyor. Bugün, ağzımdan yel alsın sözün gelişi, Demirel yeniden ortaya çıksa “herkese aş herkese iş” dese oy alabilir mi? Alamaz! “Nasıl iş”, “Nasıl aş” diye sorar insanlar. </p>
<p>Buradan senin aracılığınla sevgili devletimize sesleniyorum: Anadilde eğitim hakkını vermek için elini çabuk tut, yoksa bir anlamı kalmayacak. Dört duvar arasında eğitimin beş, bilemedin on yıllık ömrü kaldı. Yakın zamanda; Şırnak’tan bir öğrenci Amsterdam merkezli ilkokula kayıt yaptıracak ve internetten eğitimine devam edecek. Bu eğitimin dili ister Kürtçe, ister Flemenkçe, isterse İngilizce olacak. Bu okuldan aldığı diploma ile bir online liseye kayıt yaptırabilecek. Dünyanın her yerinde geçerli lise diplomasıyla da istediği üniversiteye başvuru yapabilecek. O zaman “gel sana haftada on iki saat Kürtçe dersi vereyim” demen para etmeyecek. “Senin kırık dökük Milli Eğitim okulunda; Türklerin Orta Asya’dan geldiğini, Atatürk’ün zorla mahalle mektebine gönderilip boş zamanlarında da kargaları kovaladığını öğrenmek hiç ilgimi çekmiyor” cevabını alacaksın. </p>
<p>Bugün bu talepleri karşılamazsan o gün, birarada yaşamaya ikna etmek için ödeyeceğin “fatura” daha büyük olacak.</p>
<h4><br/>Eğitim seviyesi arttıkça</h4>
<p><b><br/>Soru:</b> Sevgili Sivilay Abla, seçmenlerin eğitim düzeyi yükseldikçe referandumda “Hayır” oyu kullanma oranının arttığı söyleniyor. Ben üniversite mezunuyum, on altı yıl boyunca bu ülkenin okullarında eğitim gördüm. Sonra gittim “Evet” oyu verdim. Demek ki her ne öğretilmişse o okullarda, ben öğrenememişim. Bütün hocalarımı arayıp özür dilemeyi düşünüyorum. Ne dersiniz? Saygılarımla, (Özden İçli) </p>
<p><b><br/>Cevap:</b> Sevgili Özden, Türkiye’de okul kalıcı hasarlar bırakır. Ne kadar çok okul o kadar çok hasar demektir. Mucize eseri karşına sıradışı bir öğretmen çıkmışsa, hayatını değiştirecek bir kitap okumuşsan ya da aykırı bir anne-babaya sahipsen belki biraz olsun yaralarını sarabilirsin. </p>
<p>Öte taraftan zaten seçimler de bilgi testi değildir. Oy verirken bilmen gereken tek şey kendin, ne istediğin, ihtiyaçlarının ne olduğudur. </p>
<p>Örneğin bir partinin, seçim beyannamesinde, doktorların devlet hastanelerinde tam gün çalışmasını zorunlu kılan bir kanun değişikliği vaat ettiğini okudun. Bu vaadi anlamak için tıp konusunda ya da hastane yönetimi konusunda uzman olmak gerekmiyor. Hayatında bir kere hasta olup devlet hastanesine düşmüş olman yeterli. Hayatı hastanelerde geçmiş ilkokul mezunu bir ev hanımı söz konusu olan kanun maddesini değerlendirmede, devlet hastanesinin yolunu bilmeyen bir hukuk profesöründen daha yetkin ve bilgilidir.</p>
<h4><br/>‘Batı çalışıyor, doğu yiyor’</h4>
<p><b><br/>Soru:</b> Sevgili Sivilay Abla, bir süredir Türkiye’nin bölünmüş haritaları havada uçuşuyor. “Hayır” oyu veren, CHP’yi destekleyen sahil kesimin zengin ve eğitimli olduğundan dem vuruluyor. “Batı çalışıyor, doğu yiyor” diyen köşe yazılarını okudukça, doğuda yaşayan bir vatandaş olarak kendimi asalak gibi hissettim. Yardımınızı rica ederim. (Abdurrahim Kalın)</p>
<p><b><br/>Cevap:</b> Sevgili Abdürrahim, <i>Hürriyet</i>, <i>Habertürk</i> yerine <i>Das Kapital</i> okursan, batının sömürdüğünü, doğunun sömürüldüğünü anlarsın. Cumhuriyet’in ilk yıllarına ait objektif kitaplar okursan da başta hepimizin fakir olduğunu, parayı devletin dağıttığını öğrenirsin. Bu durumda batı, devletten aldığı güçle doğuyu sömürmüş oluyor. Payını istemek senin en tabii hakkın.</p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b><br/>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-dort-duvar-arasinda-anadil-icin-geri-sayim.htm), [web.archive.org (arşiv bağlantısı)](http://web.archive.org/web/20100926104715/http://www.taraf.com.tr:80/dr-sivilay-genc/makale-dort-duvar-arasinda-anadil-icin-geri-sayim.htm)
# Kutsal nargile

*Dr. Sivilay Genç 30.09.2010*

<div class="yazi"><p><b>Soru:</b> Sevgili Sivilay Abla, Mardinli STK’lar Cemil İpekçi’nin Kasımiye Medresesi’nde defile yapmasına itiraz etti. İstanbul Çemberlitaş’ta Çorlulu Ali Paşa Medresesi’nde yıllardır nargile tüttürülüp Süper Lig maçları izleniyor. Henüz hiçbir Müslüman’ın bu duruma itiraz ettiğini görmedim. Acaba nargile içip maç izlemek, yöresel kadın kıyafetleri defilesi yapmaktan daha mı kutsal? (Fatmanur Matur)</p>
<p><b><br/>Cevap:</b> Sevgili Fatmanur; nargile, insan sağlığına zararlı olan tütün maddesinin yakılarak imha edilmesi için kullanılan en etkili araçlardan biridir. Dolayısıyla nargile içimi faaliyetinde kamu yararı söz konusudur. Kamunun yararına olan işler yapmak bir nevi ibadettir. Bu işi fedakârca yapan Türk erkeğine bir futbol maçını izlemeyi de çok görmeyelim. Medrese açısından tek sorun futbolcuların şortlarının diz kapağından dört parmak yukarıda olması. </p>
<p>Bu arada tütün imha edilen medreselerin bulunduğu cadde üzerinde halk sağlığını tehdit eden peynirli gözleme ve şerbetlerin imha edildiği medreseler de mevcut. Keşke zehirli hamburger etleri için de bir yer ayrılsaydı.</p>
<h4><br/>Emekli ruh hali</h4>
<p><b><br/>Soru:</b> Sevgili Sivilay Abla, MHP lideri Devlet Bahçeli tarihî Ermeni kenti Ani’de Cuma namazı kılmak için başvuru yaptı. Ruh ve sivil hastalıkları ana bilim dalının en yetkin uzmanı olan siz, Bahçeli’nin bu davranışını nasıl açıklıyorsunuz? (Berat Bekiroğlu)</p>
<p><b><br/>Cevap:</b> Sevgili Berat, Bahçeli’nin namaza niyaza karşı aniden gelişen bu ilgisinin emekliye ayrılacağının ilk belirtileri olduğunu düşünüyorum. Seçtiği mekân ve zamanlama bu büyük gerçeğin yanında teferruat sayılır.</p>
<h4><br/>Dokunulma isteği</h4>
<p><b><br/>Soru:</b> Sevgili Sivilay Abla, CHP ısrarla milletvekili dokunulmazlığının kaldırılmasını istiyor. Bütün referandum kampanyası boyunca da iki sözlerinden biri dokunulmazlıkların kaldırılması olmuştu. CHP’nin dokunulmazlık konusundaki ısrarının mesleğiniz açısından anlamı nedir? (Tan Parlak)</p>
<p><b><br/>Cevap:</b> Sevgili Tan, CHP’nin dokunulmaya ihtiyacı var. Başının okşanmasını, elinin tutulmasını, tenine değilmesini istiyor. CHP sevgi görmek istiyor ancak bunu nasıl ifade edeceğini bilmiyor. Dokunulmazlıkların kaldırılması ısrarının altında yatan bu bilinçaltı zorlaması.</p>
<h4><br/>Siyasi canlı bomba</h4>
<p><b><br/>Soru:</b> Sevgili Sivilay Abla, CHP Genel Başkanı Kemal Kılıçdaroğlu “başörtüsü sorununu hemen çözelim” diyor. Bugüne kadar başörtüsü yasağının kaldırılmasıyla ilgili iyileşmeleri engelleyen bir partinin şimdi çözüm konusunda bu kadar hevesli olmasını neye borçluyuz? (Özgün Çörtük)</p>
<p><b><br/>Cevap:</b> Sevgili Özgün, Anayasa’nın değiştirilmesi teklif dahi edilemez maddeleri taş gibi ortada duruyor. Partilerin kapatılmasını zorlaştıran Anayasa değişikliği de referandumdan düşmüştü. Yani hâlâ Cumhuriyet Başsavcısı’nın dava açması ve Anayasa Mahkemesi’nin kararı ile bir parti kapatılabilir. </p>
<p>CHP de seçimlerle AKP’yi alt edemeyeceğini anladı. Şimdi siyasi bir canlı bomba gibi başörtüsü pimini çekerek AKP’nin boynuna sarılmayı planlıyor. İkisi birden laiklik karşıtı eylemler içinde olmaktan kapatılacak. </p>
<h4><br/>Işık evi anıları</h4>
<p><b><br/>Soru:</b> Sevgili Sivilay Abla, Hanefi Avcı, Gülen’i eleştiren bir kitap yazdı, memuriyet ile iki yüz elli yılda kazanamayacağı kadar para kazandı. Şimdi bir de tutuklandı, ki kitap satışları dörde katlanır. Ben de üç yıl ışık evinde kaldım. Acaba anılarımı yazsam ne kadar kazanırım. (Enes Fatih Özyürek)</p>
<p><b><br/>Cevap:</b> Sevgili Enes Fatih, içerik önemli değil, kazanacağın para atacağın başlığa çok bağlı. Sana birkaç başlık önerisi: “Işık evinde karanlık yıllar”, “Gülen dediler, güldürmediler”, “Haliç’te alafranga tuvalete tüneyenler”, vb.</p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b><br/>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-kutsal-nargile.htm), [web.archive.org (arşiv bağlantısı)](http://web.archive.org/web/20101003065240/http://www.taraf.com.tr:80/dr-sivilay-genc/makale-kutsal-nargile.htm)
# İki adımda başörtüsü terapisi

*Dr. Sivilay Genç 07.10.2010*

<div class="yazi"><p><b>Soru:</b> Sevgili Sivilay Abla, ben bu yıl üniversiteye başladım. Üniversitemi isteyerek tercih ettim. Dersler başladığında gördüm ki iki kızdan biri başörtülü. Aslında ben liberal biriyim. Ancak bu görüntü bana tuhaf geldi, yadırgadım. Böyle hissettiğim için kendimden utanıyorum ama bu duyguyla tek başıma başa çıkamıyorum. Acaba nasıl normalleşebilirim? Yardımınız için çok teşekkürler. (Çiğdem Gökmen)</p>
<p><b><br/>Cevap:</b> Sevgili Çiğdem, Türkiye’de Normalleri Ayarlama Enstitüsü’nün tanımladığı “normal” kadın hiçbir zaman başörtüsü takmadı. En fazla hizmetçisi ya da kapıcının karısı, hadi biraz ileri gidelim; bilemedin benim gibi bir gözü toprağa bakan babaanne. Yaşadığın ikilem çok normal. Bu ikilemi yaşaman da senin tedaviye cevap vereceğini gösteriyor. </p>
<p>Terapimiz iki aşamalı. İlk aşamada aşağıdaki sayıları öğrenmek ve sindirmek gerekiyor.</p>
<p>Pek çok araştırmaya göre Türkiye’de kadınların yüzde 70’i başörtülü. Senin ifadene göre sizin üniversitede bu oran yüzde 50. Yani Türkiye geneline göre sizin üniversitede başı açık kızların sayısı kapalılardan daha fazla.</p>
<p>Bir örnek de Meclis’ten vereyim. </p>
<p>Şu anda Meclis’te elli kadın milletvekili var. Kadın örgütleri Meclis’te kadın temsilinin yüzde 9 olduğundan şikâyetçi. </p>
<p>Kesinlikle şikâyet etmekte haksızlar. </p>
<p>Bildiğimiz gibi başörtülü kadınlar milletvekili olamıyor. Türkiye nüfusunun yarısı kadın olduğuna ve otuz beş milyon kadının yüzde 70’i de başörtülü olduğuna göre erkeklerle kadınların eşit temsil edilmesi için Meclis’te seksen üç başı açık kadın, yüz doksan iki başörtülü kadın olması gerekiyor. Bu durumda elli vekil ile temsil edilen başı açık kadınların eşit temsile çok yaklaştıkları görülüyor. </p>
<p>Terapinin son kısmında ise başörtüsünü görmeyecek hale gelme alıştırmaları yapıyoruz. </p>
<p>Başörtülü bir kadını nasıl tarif ederiz? Tedavi edilmeden önce ilk olarak başörtülü/türbanlı demek aklımıza gelir (benim paragrafın başında yaptığım gibi). Başörtüyü görmeme alıştırmalarını başarıyla tamamlayanlar ise “Kadın, uzun boylu, gözlüklü, beyaz tenli, Afyonlu, ekose mantolu” olarak tarif ederler. Soran kişi daha fazla detay isteyip “Saçları ne renk” diye sorduğunda “Bilmiyorum, göremedim” derler. Meraklı kişi sorularına “Neden göremedin?” şeklinde devam ettiğinde, “çünkü başı örtülüydü” diyerek diyalogu noktalarlar.</p>
<p><b><br/>Üçülem</b></p>
<p><b><br/>Soru:</b> Sevgili Sivilay Abla...</p>
<p>İzmir kitapçılarında bu aralar en popüler olan kitaplardan biri Ergün Poyraz’ın <i>Takunyalı Führer</i>’i. Ben bu kitabın ortaya çıkardığı okur-yazar-sonuç arasındaki toplumsal “üçülem” girdabı içerisinde kaybolduğumu hissediyorum, acil yardıma ihtiyacım var...</p>
<p>Kitabın okur kitlesi Tayyip Erdoğan’ın ve AK Parti’nin gizli “yeşil” ajandasındaki gündemiyle memleketi şeriata götürdüğüne inanan bir kitle. Kitabın yazarı ise bundan önceki “eserlerinde” Tayyip Erdoğan’ın Yahudi olduğu iddiasında. Bu kitabında ise Rumların “Bizim çocuk Erdoğan” dediklerini ve kilise açan, cami ve Kur’an kursu yıktıran bir Tayyip Erdoğan profili çizmekte. Kitabının kapağı Erdoğan’ı Yahudilerin en nefret ettiği kişi olan Hitler olarak resmetmesi...</p>
<p>Nedir bu Sivilay abla, bu kadarı bana fazla. (Rumuz: Takunyalı okur)</p>
<p><b><br/>Cevap:</b> Sevgili çocuğum, ben ki multi-disipliner bir eğitimden geçmiş ikizler burcu bir sivil hastalıklar uzmanıyım; ben bile bu üçülemin içinden kolay kolay çıkamam, sen nasıl çıkacaksın. </p>
<p>Sorunun cevabı tesliste. BABA; Yahudi Erdoğan’dır. Takunyalı Führer OĞUL’dur. yeşil ajandalı, irticacı ise KUTSAL RUH’tur. O halde Tayyip Erdoğan beklenen kurtarıcı Mesih’tir. Ergün Poyraz da farkında olarak ya da olmayarak Mesih’in müjdeleyicisi olmalıdır. Bu müjdeyle ilk şereflenenler ise Ergun Poyraz kitaplarının en çok sattığı İzmir-Alsancak, İstanbul-Etiler, Bebek, Ankara-Çankaya semtleridir.</p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-iki-adimda-basortusu-terapisi.htm), [web.archive.org (arşiv bağlantısı)](http://web.archive.org/web/20101008214747/http://www.taraf.com.tr:80/dr-sivilay-genc/makale-iki-adimda-basortusu-terapisi.htm)
# Zorunlu askerlik 

*Dr. Sivilay Genç 14.10.2010*

<div class="yazi"><p>Bedelli ile başlayan, tek tip askerlikle devam eden tartışma zorunlu askerliğin sorgulanmasına dönmüş durumda. Subay eşlerine elli kuruşa fön çeken kuaför tayfasını çıkarınca geriye kalan asker sayısının yedi yüz bin olmadığı hesaplanıyor. Bu hafta tartışmaya katkı olması için, insanı seven bir sivil hastalıkları uzmanı olarak insani bir pencere aralayacak, muhtemel sorularınızla da konuyu açacağım.</p>
<h4><br/>Kundak bebekler ve askerler</h4>
<p>Zorunlu askerlik bu çağın insanına uygun bir şey değil. </p>
<p>Eskiden bebekler kundaklanırdı. Bir bebek altı ay boyunca hazırolda dururdu. Bu pozisyonundan kurtulmak için yapabildiği tek şey bezini bir güzel doldurmaktı. İşte bezi çözülüp yeniden bağlanacağı süre içerisinde elini kolunu oynatır sonra yeniden kundak marifetiyle esas duruşa geçirilirdi. </p>
<p>Büyüdüğü evde dayak cennetten çıkmaydı. Büyüklerin yanında konuşulmazdı. Okula giden çocuklar için anne-baba ile öğretmen arasında şöyle bir diyalog geçerdi: <b>“Eti senin kemiği benim.”</b> Bu felsefenin hâkim olduğu okulda siyah önlük giyilirdi. </p>
<p>Sınıflarda kitaplar açılır, “Neden” diye sorulmadan okunur ve ezberlenirdi. </p>
<p>Almanya’daki akrabalarla yılda bir mektuplaşmak, ayda bir kez telefonda konuşmak çok sıkıfıkı olmak demekti. </p>
<p>Peki ya şimdi...</p>
<p>Bebekler artık kundaklanmıyor. Hayata gözlerini açtıkları andan itibaren ellerini kollarını sallayabiliyorlar. </p>
<p>Dayak desen kalktı. Çocuğuna elini kaldıran baba <b>“Bana vuramazsın, benim haklarım var”</b> cevabını alıyor şamar gibi. </p>
<p>Okullarda kıyafetler renklendi. Öğretmenlerin ters bir sözü bile türüne göre şiddet, ayrımcılık ya da taciz davası konusu oluyor. Gazetelerde okuyoruz. </p>
<p>Almanya’daki akrabalarla Skype’tan MSN’den her akşam görüntülü konuşuluyor. Çocuğuna cep telefonundan bir an için ulaşamayan anne-baba panik oluyor. Herkes her gelişmeden ânında haberdar. Facebook’ta gelen arkadaşlık tekliflerine onay vermeyi geciktirdiğin kişilerle ilişkin bozuluyor. </p>
<p>Katı disiplinin, tek tipin, dayağın olmadığı, her an herkese ve her bilgiye erişimin sıradan hale geldiği bir hayattan; onbeş ay, bir yıl, beş ay ya da yirmi bir gün askerlik hayatına geçmek her şeyden önce eşyanın tabiatına aykırı. </p>
<h4><br/>Paintball yapan kadın</h4>
<p><b><br/>Soru:</b> Askerlikte her erkek savaşmayı öğrenir. Savaşmayı bilmezsen savaş olduğunda topraklarını koruyabilir misin?</p>
<p><b><br/>Cevap:</b> Bir yıl askerlik yapan bir adam beş yıl sonra öğrendiklerinin ne kadarını hatırlar? Şehrimize düşman saldırdığında beş yıl önce askerlik yapmış bir erkek mi daha iyi savaşır, yoksa her ay şube olarak paintball oynayan bankacı bir kadın mı? Ne dersiniz?</p>
<h4><br/>Savaşçı millet</h4>
<p><b><br/>Soru:</b> Türkler asker millettir, savaşçı millettir. Türkleri askerlikten kopartamazsın.</p>
<p><b><br/>Cevap:</b> Sürekli ereksiyon halinde olmak bir hastalık olduğu gibi; asker millet, savaşçı millet olmak, yani her an savaşmaya hazır eli tetikte beklemek de normal bir durum değildir. Ne mutlu bize ki Türkler asker ya da savaşçı değildir. Hiçbir millet değildir çünkü. </p>
<p>Kendi canı, sevdiklerinin canı, malı tehlikede olan her millet savaçıya dönüşür. Bir tavuğun civcivlerine kötülük yapmaya kalktığınızda, korkak olarak nam yapmış o hayvancağız bile alçaktan iniş yapan kartal gibi üzerinize atılır. </p>
<h4><br/>Davul zurna ve terlik istirahati</h4>
<p><b><br/>Soru:</b> Bizde askerler davul zurna ile uğurlanır. Asker babası sigarasını şişinerek içer. Anne gözyaşlarını başka bir gururla döker. </p>
<p><b><br/>Cevap:</b> Davul zurna ile uğurlanan askerler terlik istirahati almak için sonra sıraya girer. Şafak saymak için türlü türlü ritüeller üretilmiştir. Askerden dönenler ne kadar rahat askerlik yaptıklarıyla övünürler. İşte o cümlelerden bazıları: <b>“Paşanın postasıydım, makam şöförüydüm, yazıcıydım, içtimaya bir kere bile çıkmadım, bir kere bile nöbet tutmadım, vb.”</b></p>
<p>Anne-babanın gururu daha çok çocuğunun büyümüş olduğunu ilk kez anlamasındandır.</p>
<p>Toplumsal Onarım ve Siyasal Rehabilitasyon</p>
<p>Ana Bilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b><br/>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-zorunlu-askerlik.htm), [web.archive.org (arşiv bağlantısı)](http://web.archive.org/web/20101015172322/http://www.taraf.com.tr:80/dr-sivilay-genc/makale-zorunlu-askerlik.htm)
# Anayasal insan

*Dr. Sivilay Genç 21.10.2010*

<div class="yazi"><p><b>Soru:</b> Sevgili Sivilay Abla, referandumun üzerinden zaman geçti. Anayasa tartışması unutuldu. Hatta değişen yirmi altı maddeden sadece ikisi hayata geçirildi. Biz yeni bir anayasayı nasıl yapacağız. Bize yol yordam gösterin Sivilay Abla? (Abdurrahim Kalın)</p>
<p><b><br/>Cevap:</b> Sevgili Abdurrahim, insanoğlunun el ürünü olan bütün sistemler insan sisteminin kaba bir kopyasıdır aslında. Örneğin bir otomobilin de gözleri, yüzü, midesi, kalbi, derisi, ağzı, omurgası vardır. Hukuk sistemleri de temelde farklı değildir. Bir anayasayı kâğıt üzerindeki harfler olmaktan çıkartıp üç boyutlu bir bünye, bir vücut haline getirebilirsiniz. Kâğıt tomarının içinde ruhu olan, gören, duyan büyüyen adeta bir insan bedeni saklıdır. </p>
<p>Bizim anayasamızı, ete kemiğe büründürdüğümüzde karşımıza çıkan beden; hamileliğinde radyoaktivite ile beslenmiş bir annenin Çernobil külleri altında doğurduğu bir bebeğin, genetiğiyle oynanmış mısır ve hormonlu domatesle beslenmesi izlerini taşımaktadır. Bu bedende birden fazla kalp vardır. Sürekli çarpıntı geçirmektedir. Duyma yetisi kulaklar ve burun arasında bölüştürülmüştür. Gözleri başının tepesindedir. Yemek borusu doğrudan bağırsağa bağlıdır. Bu nedenle ağzı kokmaktadır.</p>
<p>Vatandaşın yoldan çıkmaması için Anayasa metninin tümüne serpiştirilmiş resmî ideoloji kilitleri, söz konusu bünyede kırk düğüm muskası yapılmış etkisi yaratmaktadır. Metnin bedene üflediği ruh, Narsisizm ile intihara meyillilik arasında gidip gelen seri katilden hallice bir durum yaratmaktadır.</p>
<p>Yeni bir anayasa yaparken izlememiz gereken yol önce insan halini oluşturmak, sonra bu insana bakarak metni yazmak olmalı. </p>
<h4><br/>İran’ın kâkülü</h4>
<p><b><br/>Soru:</b> Sevgili Sivilay Abla, Sayın Kemal Kılıçdaroğlu’nun başörtüsü (türban!) ile ilgili İran modeli çözümüne ne diyorsunuz? (Remzi Kayır –Malatya)</p>
<p><b><br/>Cevap:</b> İran’ın başörtüsünün önünden dökülen kâkülünü alalım rejimini almayalım, diyorum. </p>
<h4><br/>Milli şuur</h4>
<p><b><br/>Soru:</b> Sayın Sivilay Genç, geçen haftaki yazınızda zorunlu askerliğe karşı olduğunuzu ifade etmiştiniz. Asker ocağı sadece nöbet tutulan, silah atışı yapılan ya da patates soyulan yer değildir. Türk subayının temel görevlerinden biri de gençlere milli şuur vermektir. (İlker Demiralp)</p>
<p><b><br/>Cevap:</b> Sevgili İlker, peki Türk kızlarına kim milli şuur verecek. Subay eşleri mi?</p>
<h4><br/>Vatandaşın tanımı</h4>
<p><b><br/>Soru:</b> Sevgili Sevilay Abla, Uğur Mumcu yıllar önce Türkiye Cumhuriyeti vatandaşını şöyle tanımlamıştı: “İsviçre medeni kanununa göre evlenen, İtalyan ceza yasasına göre cezalandırılan, Alman ceza muhakemeleri yasasına göre yargılanan, Fransız idare hukukuna göre idare edilen, İslam hukukuna göre gömülen kişidir.” Uluslararası bir hukuk sistemine sahip bir ülkenin Kürt vatandaşlarının AİHM’de açtığı yüzlerce davayı kaybetmesi garip değil mi? (Mevlan Deniz)</p>
<p><b><br/>Cevap:</b> Sevgili Mevlan, öncelikle Sevilay değil Sivilay. </p>
<p>Mühim olan öldükten sonraki davayı kaybetmemek. En azından giderayak bu, garanti altına alınıyor. </p>
<h4><br/>Geçen hafta</h4>
<p>Sevgili hastalarım, geçen hafta zorunlu askerlik konusuyla ilgili yazdığım yazım İstanbul baskısında çıkmadığından kaçıranlar gazetenin internet sitesinden okuyabilirler.</p>
<p>                           -</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı</p>
<p><b>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-anayasal-insan.htm), [web.archive.org (arşiv bağlantısı)](http://web.archive.org/web/20101024071209/http://www.taraf.com.tr:80/dr-sivilay-genc/makale-anayasal-insan.htm)
# ‘Afyonun düşmanı dostumdur’

*Dr. Sivilay Genç 28.10.2010*

<div class="yazi"><p><b>Soru:</b> Sevgili Sivilay Abla, Yıldız Teknik Üniversitesi öğrencisiyim. Bizim üniversitedeki Türkiye Komünist Partili öğrenciler, “Türban’a Hayır” eylemi yaptılar. Ben de sosyalizme ilgi duyan, ancak henüz yeterince okuma yapmamış biri olarak bu eyleme katılıp katılmama konusunda tereddütte kaldım. Engin bilgi ve donanımınızla yolumu aydınlatırsanız çok sevinirim. (Rumuz: Rosa Lux) <b><br/><br/>Cevap:</b> Sevgili Rosa Lux, bir komünist partinin temel amacı proleter devrim yapıp ülkeye sosyalizmi yerleştirmektir. Bunu yapabilmek için ihtiyaç duyulan malzemeler bir adet egemen sınıf ile bir adet ezilen sınıftır. Komünistin buradaki başat rolü ezilen sınıfın, ezildiğinin farkına varmasını sağlamaktır. Buna kısaca sınıf bilinci oluşturmak diyoruz. Bir komünist için Türkiye Devleti, burjuvazinin çıkarlarını koruma aygıtıdır, kısacası egemen sınıfın buldozeridir. <br/><br/>Başörtülü olduğu için okuyamayanlar zayıflardır, yani ezilen sınıf. Elindeki kanun, rektör ve polis ile bu kızları üniversiteye sokmayan ise güçlülerdir, yani egemen sınıf. Bu formülden proleter devrim çıkarmak için bir komüniste ihtiyaç vardır. Komünist, mücadelelerinde türbanlıların yanında olur ve bu sayede onların ezilen sınıf olduğunu, hakkın istenmeyeceğini ancak alınabileceğini, egemen sınıfın onların babalarının annelerinin emeğini de böyle sömürdüğünü telkin eder. <br/><br/>Peki, bizim örneğimizdeki komünistler niye tam tersini yapıyor? Çünkü Türkiye’de herkes önce rejim muhafızı sonra kendisidir. İstanbul’un eski sermaye sahipleri “AKP döneminde malı mülkü üçe katladık ama oyumuz CHP’ye” derken de önce rejim muhafızı sonra kapitalist olduklarını söylüyorlardı. <br/><br/>Marx bizim komünistleri görse <i>Das Kapital</i>’i, Adam Smith bizim kapitalistleri görse <i>Ulusların Zenginliği</i> kitabını yerdi. <br/><br/>Bu cevabımı okurken aklına bir soru daha gelebilir. Eee, “Din kitlelerin afyonudur” sözü Marx’a ait değil mi? <br/><br/>Evet, Marx’a ait. Marx’ın yaşadığı yıllarda afyon insanları yatıştıran bir tür ilaçtı. O zamanki gazetelerde “Narkotik şubenin yaptığı operasyonda eroin yapımında kullanılan bir ton afyon ele geçirildi”, “Tarlasında kaçak afyon ekimi yapan köylü kıskıvrak yakalandı” gibi bir habere rastlamak sözkonusu değildi. Marx “insanlar acılarını dindirmek için dine sarılıyor. Siz onlara başka bir şey önerin” diyor; yoksa afyon içenlere küsün, kızın, afyonlarına iğrenç deyin hatta ‘afyonun düşmanı dostumdur’ düsturunu şiar edinin demiyor.  <br/>   <br/></p>
<h4>Üç büyükler   </h4><b>
<p>Soru:</p></b> Sevgili Sivilay Abla, futbola ilgin var mı bilmiyorum ama puan cetvelinde ilk üç sıraya dizilen üç büyüklerin yerini Anadolu takımları almış. Bu hayra alamet midir? <b><br/><br/>Cevap:</b> Üç büyükler dediğimiz İstanbul’un entelleri ve kedileriyle ünlü semti Galatasaray, orduevi ve ada manzaralı lüks apartmanlarıyla bilinen semti Fenerbahçe ile Reina, Buz Ada, Bebek, Yeniköy gibi içinden zenginlik, lüks ve eğlence akan semti Beşiktaş oluyor. Hayatında bu yerleri görmemiş, buralarda yaşamamış, nimetlerinden faydalanmamış kişilerin bu üç takımın kazanması için televizyon başına toplaşmaları, formalarını satın alıp kasalarını doldurmaları hiç normal değildi. Bu fikstür hayra alamet.  <br/>   <br/>
<h4>Fenerli Rambo   </h4>
<p><b>Soru:</b> Merhaba Sivilay Abla, Rambo diye çağrılan bir Fenerbahçe taraftarı polisin silahını çalıp Fenerbahçe Başkanı’na suikast yapmaya kalkıştı. Amerika Birleşik Devletleri’nin Rambo’su başka kıtalardaki Amerikan düşmanlarına kök söktürürken, bizim Rambo’muz neden apolitize bir futbol fanı olmuştur? Beni bu konuda aydınlatırsanız çok sevinirim. (Raman Lir) <b><br/><br/>Cevap:</b> Sevgili Raman, Fenerbahçe’nin apolitik bir yer olduğunu da nereden çıkartıyorsun.   <br/><br/> <br/><br/>Toplumsal Onarım ve Siyasal Rehabilitasyon <br/>Anabilim Dalı Başkanı, Ruh ve Sivil <br/>Hastalıkları Mütehassısı<b><br/><br/>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-afyonun-dusmani-dostumdur.htm), [web.archive.org (arşiv bağlantısı)](http://web.archive.org/web/20101029171449/http://www.taraf.com.tr:80/dr-sivilay-genc/makale-afyonun-dusmani-dostumdur.htm)
# İyi Türk erkek ile iyi Kürt kadının aşkı 

*Dr. Sivilay Genç 04.11.2010*

<div class="yazi"><p><b>Soru:</b> Sevgili Sivilay Abla, televizyonlarda yayınlanan <i>Sakarya-Fırat</i>, <i>Tek Türkiye</i>, <i>Aşk Bir Hayal</i> gibi Güneydoğu temalı dizilerde sıkça rastladığımız “iyi Türk erkeğinin saf ve temiz Kürt kadınına aşkı” klişesindeki aşk, her şeyi affeder mi? (Serpil Karataylı)<br/><br/><b>Cevap:</b> Sevgili Serpil, sorunun cevabını bulabilmemiz için yaşadığımız toplumun kadın-erkek ilişkisini hangi terimlerle tanımladığına bakmalı, tanımın arkasında yatan zihniyetin kodlarını çözmeliyiz. </p>
<p>Hatice’ye değil neticeye önem veren babaların biricik oğulları için aşk; şiir yazmak, el ele tutuşmak, SMS ile kırmızı gül ve yağmur damlacıklı duvar yazıları göndermekten ibaret değildir. Aşk başlığı altında kadın-erkek ilişkisinin büyük bölümü cinsel ilişki ile tanımlanır. Bizde cinsel ilişki karşılıklı yapılan bir şey değil, kadının verdiği erkeğin aldığı bir şeydir. Cinsel ilişkiden söz edilen cümlelerde en sık başvurulan yüklemlerin en kibarı “koymak”tır. </p>
<p>Erkek dünyasının temel iki derin konusu araba ve futbol da kadın-erkek ilişkisi için anlamlı metaforlar üretir. Arabaya binmek, binilmiş arabaya binmemek gibi. Erkek için cinsel ilişki gol atmaktır. Maçlarda gol atan futbolcunun sevincini gösteren bel hareketi, tribünlerin bel hareketiyle harmonik olarak yaptığı kol hareketi cinsel ilişkide erkek vücudunun aldığı şeklin kaba yansımalarıdır. Bu oyunda kadın bir rakiptir ve sonuçta kaybedendir. </p>
<p>Buradan yola çıkarak Kürt-Türk ilişkisini kadın-erkek ilişkisiyle sembolize eden dizilerin vaat ettiği Türkiye’de Kürtler için değişen bir şey yok. Neyse ki hayat dizilerden daha rasyonel ve değişimci bir ruhla akıyor. </p>
<p><b> </b></p>
<h4><br/>Denizciler </h4>
<p><b><br/>Soru:</b> Sevgili Sivilay Abla, Ergenekon’dan tutuklu subayların büyük çoğunluğu denizci. İrtica Eylem Planı sanıkları denizci, amirallere suikast planları havada uçuşuyor. Batı Çalışma Grubu, Deniz Kuvvetleri’nde çalışıyordu. Darbe Günlükleri Deniz Kuvvetleri Komutanı’nın bilgisayarından çıktı. Nereye baksan denizciler var. Bunun nedeni nedir? Merak içindeyim. (Ali Saraçlı)<br/><br/><b>Cevap:</b> Sevgili Ali, bu işleri yapabilmek için zeki, organizasyon becerisine sahip, takım çalışması yapabilen, iletişim kabiliyetleri kuvvetli, kısacası yetenekli askerler olmak lazım. Türkiye’nin en yetenekli askerleri de denizcilerdir.</p>
<p>Bunun nedeni denizlerin ufuk açıcı etkisi ya da deniz suyundaki iyotun zekâya iyi gelmesi değil tabii ki. </p>
<p>Şimdi birlikte fotoğrafa bakalım. Türkiye’nin ordusu bir kara ordusudur. Peki, bir ordu niye vardır? Ülke dışından gelecek saldırılara karşı vatanı korumak için. Ülkemizin kara sınırlarının uzunluğu ne kadardır? 2.949 km. Peki, deniz kıyısının uzunluğu ne kadardır? 7.816 km. </p>
<p>Eee? Deniz sınırı kara sınırının üç katı olan bir ülke neden kara ordusu kurar? Çünkü bizim ordu esas olarak iç isyanları bastırmak için vardır. Askerî uzmanlarımız bu gerçeği benden daha iyi biliyordur. Bizim de ABD gibi denizci bir orduya ihtiyacımız olduğunun farkındadırlar. Bu nedenle sayıları ve güçleri olması gerekenin çok altında olan denizcileri, elleri mecbur, kara ve havacılardan çok daha iyi yetiştiriyorlar, açığı biraz olsun kapatabilmek için. </p>
<p>Ergenekoncular bu gerçeği biliyor ve beyin takımını ağırlıklı olarak denizcilerden kuruyorlar. Türkiye, ordusunu da bir an önce karacı olmaktan kurtarıp denizci yapmalı. Hem bu demokrasimize de iyi gelir. Denizciler kolay kolay darbe yapamaz. </p>
<h4><br/>Afyoncu Soros</h4>
<p><b><br/>Soru:</b> “Afyonun düşmanı dostumdur” başlıklı yazınızdan çok etkilenmiştim ki; <i>The Guardian</i>’da Soros’un kenevir ot içiminin yasallaşması girişimine bir milyon dolar hibe ettiğini okudum. Atalarımızın “ottur, günahı yoktur” lafını da düstur edinmiş liberal görüşe sahip bir TC vatandaşı olarak size sorum, Soros’un bu yardımı “baktık dinle olmuyor, kenevirle yayalım emperyalizmin zehrini” mantığıyla yapıp yapmadığıdır. Saygılarımla ellerinizden öperim. (Umut Ermec –Tennessee)<br/><br/><b>Cevap:</b> Sevgili Umut, eğer dediğin gibiyse Soros’un aklına bunu getiren ben değilim. Günahı Marx’ın boynuna.</p>
<p>-</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı<br/><br/><b>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-iyi-turk-erkek-ile-iyi-kurt-kadinin-aski.htm), [web.archive.org (arşiv bağlantısı)](http://web.archive.org/web/20101107060747/http://www.taraf.com.tr:80/dr-sivilay-genc/makale-iyi-turk-erkek-ile-iyi-kurt-kadinin-aski.htm)
# Kurban kesimine bakmak

*Dr. Sivilay Genç 11.11.2010*

<div class="yazi"><p><b>Soru:</b> Sevgili Sivilay Abla, Kurban Bayramı geliyor. Yine kentlerimiz kan revan içinde kalacak. Sevimli hayvanlar insanların gözleri önünde kesilecek. Bıçağı görüp kaçan danalar otoyollarda kovalanacak. Bu görüntüler ne tür ruh ve sivil hastalıklarına neden olurlar? (Oya Arıcı)<br/><br/><b>Cevap:</b> Sevgili Oya. Ben kurbanların insanların gözleri önünde kesilmesinden yanayım. Avcı, toplayıcı toplumdan sonra insanlık tarihi boyunca en fazla et tüketilen, o etlerden bin bir türlü ve lezzetli yemekler pişirilen bir çağın şehirli evlatlarıyız. Peki, bu yemekleri afiyetle yerken hiç düşünüyor muyuz? Bu etler ağaçlardan mı toplanıyor? Yoksa danalar, koyunlar ve hatta kuzular; kebap, külbastı, tandır, elbasan tava olmak için mezbaha önlerinde sıraya mı giriyor? Paça çorbasında ve sucuk yapımında organ bağışı yapan duyarlı ineklerin bağırsakları mı kullanılıyor? “Benim iki derim var, alın birini kendinize çanta yapın” diyen bir manda gördün mü?</p>
<p>İşte tam da bu yüzden şehir insanı tabağındaki etin, pantolonundaki kemerin, omzundaki çantanın bir canlının hayatına mal olduğunu bilmeli. Vejetaryen olun demiyorum. Ben bir sene denedim, bir kaç gün içinde dünyayı çift görmeye başlıyorsun. En azından insanların ihtiyaçlarını karşılamak için bir canlının başına neler geldiğinin farkına varırsak; tabaklardaki yemekler biter, kalp krizi, kolesterol demeden hunharca verilen bir buçuk iskender siparişleri bire düşer, ayakkabılar tamir ettirilip ettirilip giyilir. </p>
<h4><br/>Milliyetçilik</h4>
<p><b><br/>Soru:</b> Sivilay Abla, ben milliyetçi duyguları yüksek biriyim ama Üniversitemde milliyetçi gençler, milliyetçi olmayanları dövüyor. Bu da hoşuma gitmiyor. İyi milliyetçi nasıl olunur? (Alper Kavak)<br/><br/><b>Cevap:</b> Sevgili Alper, iyi milliyetçi olunması mümkün değil. </p>
<p>Aslında kaideyi bozmayacak kadar istisna hariç her vatandaş ülkesini sever. Çünkü malı, mülkü, sevdikleri, yatırımları, geçmişi, geleceği oradadır. Zaten doğal olarak varolan bir duyguyu allayıp pullayıp bir ideolojinin vitrinine koymak saçmalıktır. Bizi ülkemize bağlayan milliyetçi duygular değil; biber dolmasının kokusu, taze ekmeğin çıtırtısı, Sezen Aksu’nun şarkısı, Nasrettin Hoca’nın fıkrasıdır. </p>
<p>Milliyetçilik aslında bir mazeret üretme retoriğidir. Ülkeyi daha çok sevdiğini iddia ederek ayrıcalık görmeyi, eşitler arasında büyük eşit olmayı felsefi hale getirmektir. Vatandaş olarak üzerine düşen ödevleri yapmak işine gelmeyenlerin mazeret üretme sanatıdır. </p>
<p>Üniversitede diğer öğrencileri dövmek, o öğrencilerin görüşlerini bastıracak görüşler üretmekten daha zahmetsizdir. “Bu ülke için canımı seve seve veririm” demek, “Ben zaten verilebilecek son şeyi en başta veriyorum. Canımızı vermeyi gerektirecek zamana kadar bana başka bir istekle gelmeyin” demektir. </p>
<h4><br/>Düşman kim?</h4>
<p><b><br/>Soru:</b> Sevgili Sivilay Abla, düşmanlıklar milyonlarca insanın hayatını yok ediyor. Düşman kelimesini yasaklasak dünya daha iyi bir yer olur mu? Ben en azından kendi hayatımdan düşman lafını çıkarmak istiyorum. Bunu nasıl yapabilirim? (Halil Erdem)<br/><br/><b>Cevap:</b> Sevgili Halil, geçen gün Kutluğ Ataman’ın İstanbul Modern’de açtığı <i>İçimizdeki Düşman</i> sergisine gittim. Senin sorunun cevabını o serginin isminde buldum. </p>
<p>Hayatından ‘düşman’ kelimesini asla çıkarmamalısın. Çünkü gerçekten sahici bir düşmanın var. O düşman senin içinde. O düşman bazen ağır bir uyku olarak, bazen erteleme, vazgeçme, boşverme duygusu biçiminde sana saldırır. Düşmanını öldüremezsin, çünkü öldürürsen sen de ölürsün. Çünkü o sensin. Düşmanını ve silahlarını iyi tanı. Düşman sandıkların ancak gerçek düşmanın zaferinden geride kalanları toplar. </p>
<p>Bugüne kadarki en derin tesbitimi yaptım galiba. </p>
<p>-</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassıs<br/><br/><b>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-kurban-kesimine-bakmak.htm), [web.archive.org (arşiv bağlantısı)](http://web.archive.org/web/20101112171219/http://www.taraf.com.tr:80/dr-sivilay-genc/makale-kurban-kesimine-bakmak.htm)
# WikiLeaks’ten sonra ilk karşılaşmalar

*Dr. Sivilay Genç 09.12.2010*

<div class="yazi"><p>WikiLeaks’te ortaya dökülenlerden sonra bu insanlar birbirlerinin yüzüne nasıl bakacak çok merak ediyorum? İlk karşılaşma anlarını görmeyi çok isterdim. Durun! Derin uzgörümle size birkaç ilk an tahmini yapayım.</p>
<p>“Erdoğan’dan hazzetmiyorum” diyen İlham Aliyev ile Erdoğan’ın ilk karşılaşması oldukça eğlenceli geçer.<br/><br/><b>Aliyev:</b> Gardaşş, Bizim Azerice de “hazzetmiyor” yahşidir. Mesel, siz uçak inir dirseniz, biz düşer diriz. <br/><br/><b>Erdoğan</b> boş bir yüz ifadesiyle cevap verir: Muhakkak.<br/><br/><b>Davutoğu</b>, kendisi için çok tehlikeli diyen Savunma Bakanı Vecdi Gönül’ü asansörde tek başına sıkıştırır, Gönül’ün gözünün içine baka baka elindeki çakmağı yakıp söndürür. </p>
<p>Kendisine “teflon” diyen Amerikalı ile ilk karşılaşmasında <b>Merkel</b> krizi fırsata çevirir: Bana kapak olmak ister misin yakışıklı? </p>
<h4><br/>Wiki wiki dansı</h4>
<p>WikiLeaks’de çıkan belgelerde Tayyip Erdoğan için karizmatik, merhametli, zeki şeklinde övgüler sıralanıyor. ABD politikalarından bağımsız hareket ettiği manasına gelen yorumları bizzat Amerikalıların ağzından duyuyoruz. Ancak Erdoğan, Türkiye’de en yaygın kullanıma sahip İsviçre Bankalarında hesabı olmak efsanesinden öyle bir alındı ki WikiLeaks’e küstü. Hatta WikiCHP diyerek bu hazineyi CHP’nin kucağına bıraktı. </p>
<p>Erbakan ve arkadaşları; Susurluk kazasından sonra devletin kirli işlerini protesto etmek için başlatılan ışık açma-kapatma eylemine “mum söndü oyunu”, “Gulu gulu dansı” diyerek ilgileri olmadığı halde Susurluk skandalında suçlulara arka çıkmıştı. Böylece ışık eylemi de bir anda Susurluk’ta kamyona çarpan, aynı zamanda hükümeti devirmek isteyen gücün kontrolüne geçmişti. </p>
<p>Eyyy Erbakan ruhu, her neredeysen Erdoğan’ın peşini bırak. </p>
<h4><br/>Waka-i Wikwikiye ile ilgili kısa kısa..</h4>
<p>Skandalın büyüğü ortaya dökülen bilgiler değil, hepimizin zaten bunları bildiğimizi, artık diğerimizin de bildiğini bilmek.</p>
<p>Dünya’da o kadar da büyük oyunlar, büyük aktörler yok. Aslında esas olan insan ve ilişkiler de insani. Stratejistleri işten atın. </p>
<p>WikiLeaks sahipleri için ciddi bir reklam geliri elde etme şansı doğdu. Araya reklam amaçlı belge sıkıştırabilirler. Bir kriptoda şöyle bir ifade geçse fena mı olur? “Serdar Ortaç’ın yaptığı müziğin küçük Asya’da sıkışıp kalmış olması, Ortaç’tan habersiz okyanusun diğer ucunda paslanan kulaklar için büyük bir kayıp. İstihbaratımız bu büyük değeri Amerika’ya kaçırmanın bir yolunu bulmalı.” </p>
<p>Amerikalılar, Amerikan filmlerindeki gibi konuşuyor. Bol sıfat tamlaması, nereye bağlanacağı kestirilemeyen uzun cümleler, didaktik espriler. </p>
<p></p>
<h4><br/>Parlamento</h4>
<p><b>Soru:</b> Sevgili Sivilay Abla, milletvekilleri neden parlamentoya yani işlerine devamsızlık yaparlar? Seçilmek için bu kadar gayret edip sonra işe gitmemeyi aklım havsalam almıyor. Devamsız vekilin milletine yardımcı olursanız çok sevinirim. (Gaye Filiz)<br/><br/><b>Cevap:</b> Sevgili Gaye, milletvekillerinin devamsızlık yapmak için pek çok haklı gerekçeleri var:</p>
<p>a) Parlamento İtalyancada “parlare” fiilinden türemiş bir sözcük. “Parlare” konuşmak demek oluyor. Haliyle parlamento da “konuşulan yer” anlamına geliyor. Türkiye’de parti genel başkanlarının hep birbirleriyle konuşmadığından yakınılır durulur. Konuşacakları zaman bütün Türkiye bu âna kilitlenir. Tüm kanallar canlı yayın yapar. Borsa iner-çıkar. Peki, sorarım sana, konuşulan yer manasına gelen ve Allah’ın her günü konuşmaya açık olan parlamentonun baş üyelerinin birbirleriyle konuşması neden bu kadar heyecan yaratır? Çünkü liderler parlamentoyu konuşmak için kullanmaz. İmam konuşmazsa cemaat niye konuşsun. Demek ki bizim parlamentoda konuşmak itibarlı bir şey değil. </p>
<p>b) Seçmen baskısı da etkili olan bir diğer faktör. Halkımız bir televizyon kamerası gördüğünde ilk söylediği şey “Bizim vekil seçimden seçime mahallemize uğruyor. Gelsin halimizi görsün”dür. Yahu bir milletvekili yılda bir kez bir mahalleye gitse zaten başka bir şey yapamaya zamanı kalmaz. O kamera zaten senin halini göstermek için orada. Millet, vekilini parlamentoda değil, sokağında, kahvesinde görmek istiyor. </p>
<p>c) Son olarak Ankara o kadar iç karartıcı bir şehir ki; İstanbul’dan, Anadolu’nun güzel şehirlerinden vekil olup Ankara’ya gidenler, Ankara’da durmak istemiyor. Biraz İngilizce bilen kendisini uluslararası komisyonlara, dostluk gruplarına atıyor, yılın yarısı yurtdışında geziyor. Diğerleri de; cenazeydi, düğündü, küskünleri barıştırmaktı deyip memleketlerine kaçıyorlar. </p>
<p>Sonuç; boş koltuklar.</p>
<p>-</p>
<p>Toplumsal Onarım ve Siyasal Rehabilitasyon<br/>Anabilim Dalı Başkanı, Ruh ve Sivil<br/>Hastalıkları Mütehassısı<br/><br/><b>sivilayabla@gmail.com</b></p></div>

Kaynak: [taraf.com.tr](http://www.taraf.com.tr:80/dr-sivilay-genc/makale-wikileaks-ten-sonra-ilk-karsilasmalar.htm), [web.archive.org (arşiv bağlantısı)](http://web.archive.org/web/20101210163421/http://www.taraf.com.tr:80/dr-sivilay-genc/makale-wikileaks-ten-sonra-ilk-karsilasmalar.htm)
# Silahların gölgesinde toplumsal sulh

*Dr. Sivilay Genç 16.12.2010*

<div class="yazi"><p><b>Soru:</b> Sevgili Sivilay Abla, TBMM’nin üzerinde çalıştığı yeni bir yasaya göre artık herkes kolayca silah alabilecek. Ak Partili Suat Kılıç benim gibi yasadan endişe duyanları teselli etmek için bir kişinin beşten fazla silah edinemeyeceğinin müjdesini verdi. Silah yasasından önce; sevinirken, üzülürken, düğünde, cenazede, mahkemede, trafikte, pastanede birbirini vuranların ülkesi Türkiye’miz, silah yasasından sonra nasıl olur? (Melahat Sevimli)<br/><br/><b>Cevap:</b> Sevgili Melahat, silahın birincil fonksiyonu adam öldürmek değil caydırıcı olmaktır. Herkesin beşer tane silah taşıma hakkı olduğu bir ülkede kimse kolay kolay cinnet geçirip karısına, komşusuna silah çekemeyecek. Çünkü karşısında küçük çaplı bir ordu olabileceği ihtimalinden endişe edecek. Kısacası, yemeyecek. </p>
<p>Silah yasası ilk bakışta memleketi Teksas’a çevirecek gibi görünüyorsa da caydırıcılığı maksimum düzeye taşıyacağından sulh ve barış getireceğini yürekten inanıyorum. Ben her konuda olduğu gibi bu konuda da pozitif duygular besliyorum. İclal Aydın kitaplarının milyonlarca sattığı bu ülkede, ne zaman olaylara pozitif tarafından bakmayı öğreneceğiz Allah aşkına? Bu kitapları nerenizle okuyorsunuz kuzum.</p>
<h4><br/>Devrimcinin gözyaşları</h4>
<p><b><br/>Soru:</b> Sevgili Sivilay Abla, kendisini liberal demokrat olarak tanımlayan biri olarak günahım kadar yakın olmadığım eylemci öğrencilere Dolmabahçe’de uygulanan polis şiddeti beni çok fazla üzdü.
                                    	<br/><br/>
<a class="lnk2" href="/web/20130602092444/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-silahlarin-golgesinde-toplumsal-sulh.htm), [web.archive.org (arşiv bağlantısı)](http://web.archive.org/web/20130602092444/http://www.taraf.com.tr/dr-sivilay-genc/makale-silahlarin-golgesinde-toplumsal-sulh.htm)
# Bayrak

*Dr. Sivilay Genç 23.12.2010*

<div class="yazi"><p><b>Soru:</b> Sevgili Sivilay Abla, Amerikalılar bayraklarından mayodan şapkaya, envai çeşit kıyafet yapıyor. Alman bayraklı bira bardağı, Fransız bayraklı buzdolabı magneti, İngiliz bayraklı spor ayakkabısı olabiliyor. Bizim bayrak neden hayatımıza nüfuz edemiyor? (Gönül Bostan)<br/><br/><b>Cevap:</b> Sevgili Gönül, Avrupalıların aynı kötü tasarımcının elinden çıkmış gibi duran bayraklarında her bir rengin-kuşağın bir anlamı var. Amerikan bayrağındaki yıldızların ve çubukların da öyle. İlkokul çağındaki çocuklarına bayraklarını tanıtmak için anlattıkları hikâye; medeniyet, din, bilim, barış, kardeşlik gibi terimler üzerinden daha iyi bir hayatla ilgili taahhütlerle dolu. </p>
<p>Ben şahsen bizim bayrağı çok estetik buluyorum. Ancak hikâyesi onunla dost olmamı engelliyor. Aklımda kaldığı kadarıyla; kılıçlarla savaşılan zamanların birinde ağır kılıç yarası alan askerden akan kan bir çukura doluyor. Kan dolu çukura ay ve yıldızın aksi düşüyor ve bu görüntü dilden dile dolaşıp bayrak haline alıyor. </p>
<p>Kan, ölüm ve gece üzerine konumlandırılan bir bayrağa yazılan şiirler de “bayrakları bayrak yapan üstündeki kandır” ya da “sana yan gözle bakanın mezarını kazacağım” oluyor. Bu şiirlerle büyüyen liseliler, parmaklarını keserek kâğıdın üzerine akıttıkları kanlarıyla bayrak yapıp genelkurmay başkanına gönderiyorlar.</p>
<p>Önerim şu; mevcut öyküyü değiştirelim ve yenisini yazalım.
                                    	<br/><br/>
<a class="lnk2" href="/web/20130602095202/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-bayrak-2.htm), [web.archive.org (arşiv bağlantısı)](http://web.archive.org/web/20130602095202/http://www.taraf.com.tr/dr-sivilay-genc/makale-bayrak-2.htm)
# Bahçeli’nin beyefendi çizgisi

*Dr. Sivilay Genç 30.12.2010*

<div class="yazi"><p><b>Soru:</b> Sevgili Sivilay Abla. MHP lideri Devlet Bahçeli’nin Meclis konuşmaları olsun, miting konuşmaları olsun dünya yüzeyinde bir parti liderinin sarf edebileceği en ağır ifadelerle dolu ancak bu konuşmalardan sonra kimse kimseye saldırmıyor. Hakaretlere maruz kalanlar dava açmıyor, cevap vermiyor. Yüksek ruh bilimci bilginize göre Devlet Bahçeli bunu nasıl sağlıyor? (Yeliz Güzel)<br/><br/><b>Cevap:</b> Sevgili Yeliz, çok isabetli bir tesbit. Ben bile bu konuşmaları normalleştirmişim. Sorunun üzerine bir daha dinleyince durumun tuhaflığını fark ettim. Devlet Bey, konuşma kürsüsünden “Hain, satılmış, hepinizi darağacında sallandıracağız” derken, Meclis koltuklarındaki yüz ifadelerine baktım. Bahçeli’yi seven, sevmeyen herkesin yüzünde donuk, umursamaz bir ifadeye şahit oldum. </p>
<p>Derin çözümlemem şöyle: Devlet Bahçeli, beyefendiliği içerikten değil usulden tanımlıyor. Sarf ettiği hakaret ifadesinin doğasında, tükürükler saçarak dile getirilmesi var iken, beyefendi çizgisini muhafaza etmek adına aynı sözü “terli terli su içmeyiniz, çimenlere basmayınız” makamında terennüm ediyor. Bir tür janti bir adamın parkta yürüyen bir kadına şapkası ile reverans yapıp “Hanımefendi, sizin ... koyayım” demesi gibi. </p>
<p>Bu tepkisizliğin diğer bir nedeni de, Bahçeli’nin matematiğe merak saldığından bu yana onu hoş görenlerin sayısının çok artmış olması olabilir.
                                    	<br/><br/>
<a class="lnk2" href="/web/20130602105723/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-bahceli-nin-beyefendi-cizgisi.htm), [web.archive.org (arşiv bağlantısı)](http://web.archive.org/web/20130602105723/http://www.taraf.com.tr/dr-sivilay-genc/makale-bahceli-nin-beyefendi-cizgisi.htm)
# Abdest bozan eylem

*Dr. Sivilay Genç 06.01.2011*

<div class="yazi"><p><b>Soru:</b> Sevgili Sivilay Abla, yılbaşı kutlamalarını protesto için şişme Noel Baba’yı Beyazıt Meydanı’nda bıçaklayan Anadolu Gençlik Vakfı fuhşu protesto etmek için aynı yolu denerse ne olur? (Burhanettin Duru)<br/><br/><b>Cevap:</b> Ne olacak abdestleri bozulur. Hem de boy. Sonra çimenlere basmadan parke taşlarından seke seke en yakın hamama giderler. </p>
<h4><br/>Beynimizden geçenler</h4>
<p><b><br/>Soru:</b> Sevgili Sivilay Abla, kısa bir süre önce el değiştiren Bilgi Üniversitesi’nde master tezi olarak porno film çeken öğrenci yüzünden bölümün hocaları işten atıldı. Bir üniversitede ders amacıyla porno film çekilir mi? Liberalim ama bu konuda pozisyon almakta zorlandım. Yardımcı olursanız sevinirim. (Rumuz: Endişeli Liberal)<br/><br/><b>Cevap:</b> Hadi hepimiz beyinlerimizin içinden geçenleri masanın üzerine koyalım desek kim gelir. Kimse? Çünkü beynimizden geçenleri açıklasak birbirimizin yüzüne bakamaz hale geliriz. </p>
<p>Üniversite de toplumların beynidir. O nedenle beynin içinden geçenler dış dünyadaki değerlerle yargılanmaz, ayıplanmaz. </p>
<p>Ben de hocalara kızdım ama bu filmin çekilmesine izin verdiklerinden değil, filim çeken çocuğa ‘D’ verdikleri için. Ben olsam daha yüksek bir puan verirdim. </p>
<p>Toprağı bol olsun. ODTÜ İşletme’de efsane hoca Muan Soysal vardı. Bir gün öğrencilerine yazılı sınavda tek soru sormuş. “Risk nedir?” diye.
                                    	<br/><br/>
<a class="lnk2" href="/web/20130602101343/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-abdest-bozan-eylem.htm), [web.archive.org (arşiv bağlantısı)](http://web.archive.org/web/20130602101343/http://www.taraf.com.tr/dr-sivilay-genc/makale-abdest-bozan-eylem.htm)
# Seks satar

*Dr. Sivilay Genç 13.01.2011*

<div class="yazi"><p><b>Soru:</b> Sevgili Sivilay Abla, Kanuni Sultan Süleyman’ı Harem’den çıkmayan seks düşkünü biri olarak gösteren <i>Muhteşem Yüzyıl</i> dizisinin yapımcıları bizi köklerimizden koparmak, ecdadımızı bize yanlış tanıtmak için mi bu diziyi yaptılar? (Şeyma Karadut)<br/><br/><b>Cevap:</b> Sevgili Şeyma, Merter’de iç çamaşırı üreticisi hacı amca yılbaşı öncesi kırmızı don üretimini otuz katına neden çıkarıyor ise; Mahmutpaşa’da züccaciye dükkânı sahibi Yozgatlı esnaf Ahmet 14 Şubat Aziz Valentin’i Anma ve Gençlik ve Sevgililer Günü’nde vitrinini kırmızı kalpler, kırmızı mumlar ile neden donatıyor ise, bizim Üsküdar çarşısındaki kuruyemişçiler fındık çuvalının üzerine hâlâ neden “aganigi, anlarsın ya” yazıyor ise dizi yapımcıları da o nedenle padişahımızı yatağa sokuyor. Cevap çok basit: Seks satar. </p>
<p>Belgesellerin reytinglerine tavan yaptırdınız da onlar mı çekmedi? </p>
<h4><br/>Kılıç sözler</h4>
<p><b><br/>Soru:</b> Sevgili Sivilay Abla, AKP Milletvekili Suat Kılıç Twitter hesabına “Başbakan Erdoğan’ı dinleyen bir kimse artık başka sözleri önemsemez olur. Makalemi okumaktan vazgeçtim çünkü O konuştu!” yazmış. Aklı başında normal bir insan bu işi bu kadar ileri nasıl götürür? (Alim Sezer)<br/><br/><b>Cevap:</b> Sevgili Alim, <i>Öyle Bir Geçer Zaman ki</i> dizisinde Deniz Gezmiş’e peygamber muamelesi yapıldı ve bulunduğu sahnede sadece bir siluet olarak canlandırıldı.
                                    	<br/><br/>
<a class="lnk2" href="/web/20130602080734/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-seks-satar.htm), [web.archive.org (arşiv bağlantısı)](http://web.archive.org/web/20130602080734/http://www.taraf.com.tr/dr-sivilay-genc/makale-seks-satar.htm)
# İyi günde ‘yandaş’ kötü günde ‘liberal’

*Dr. Sivilay Genç 20.01.2011*

<div class="yazi"><p><b>Soru:</b> Sevgili Sivilay Abla, Aydın Doğan gazetecilerinin liberallerle Ak Parti’nin arasının açılmasından hayli memnun gözüküyor. Engin arabulucu, negoşieytır kimliğinizle konuya bir el atsanız. (Selim Yazıcı) <b><br/><br/>Cevap:</b> Sevgili Selim. Fabrika ayarları CHP’li olan gazeteciler kendileri gibi olmayanlarla bir yandaş bir barışıklar. Hitler’in toplama kamplarının girişinde yazan “çalışmak özgürleştirir” sözü bizim Bâb-ı Âli’nin kapısında “AKP’yi eleştirmek özgürleştirir” olarak yazılmışsa bilemem ama AKP ile iyi günlerinde “yandaş” kötü günlerinde “liberal” olarak tanımlanan gazetecilerin Mehmet Tezkan, Ruhat Mengi, Güngör Mengi, Mehmet Yılmaz gibi gazetecilerden farkı önce gazeteci olmaları. <br/>  <b><br/></b></p>
<h4>Güldürürken düşündürmeden olmaz</h4>
<p><b>Soru:</b> Sevgili Sivilay Abla, bazen <i>Çocuklar Duymasın</i> dizisine kendimi kaptırıyor, gülüyorum. Sonra bir anda müzik ciddileşiyor ve “bu kadar güldünüz, şimdi de düşünme zamanı” diye didaktik mesajlar verilmeye başlanıyor. Köşeniz aracılığıyla sesimizi dizi yapımcılarına duyurursanız çok memnun olurum. (Bengi Gülercan) <b><br/><br/>Cevap:</b> Sevgili Bengi, senin sorunu özetliyorum, mizah neden güldürürken düşündürmek zorundadır? Ya da iyi mizah neden güldürürken düşündürendir? Çünkü bu ülkede makbul olan şey ciddiyettir.
                                    	<br/><br/>
<a class="lnk2" href="/web/20130602094917/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-iyi-gunde-yandas-kotu-gunde-liberal.htm), [web.archive.org (arşiv bağlantısı)](http://web.archive.org/web/20130602094917/http://www.taraf.com.tr/dr-sivilay-genc/makale-iyi-gunde-yandas-kotu-gunde-liberal.htm)
# Anadol Kış Olimpiyatları 

*Dr. Sivilay Genç 27.01.2011*

<div class="yazi"><p><b>Soru:</b> Sevgili Sivilay Abla, size dadaş diyarı Erzurum’dan yazıyorum. İlimiz çok önemli bir olimpiyata ev sahipliği yapıyor. Ülkemizi hakkıyla temsil etmek için bu olimpiyatlarda nelere dikkat etmemizi tavsiye edersiniz? (Ömer Fırat)<br/><br/><b>Cevap:</b> Sevgili Ömer, sen hiç araba yiyen eşek gördün mü? Ben gördüm. Türkiye’de. Yerli malı Anadol otomobillerde kullanılan sac çok ince olduğu için arası samanla doldurulurdu. Az biraz eskimiş ya da kopartası açılmış bir Anadol, eşeklerin gözünde iştah açıcı yürüyen bir ot balyasına dönüşürdü. Tabii o günlerde otomobil sigortaları da eşeklerin sebep olduğu hasarı karşılamaktan uzaktı. Olan milli servete oluyordu.</p>
<p>Erzurum’da yapılacak Üniversite Kış Olimpiyatlarında da kar tabakası çok ince olduğu için zemin samanla desteklenecekmiş. Aman dikkat! Eşekleri pistlerden uzak tutun. Olimpiyatımızı yemesinler. </p>
<h4><br/>Ajandasızlık</h4>
<p><b><br/>Soru:</b> Sevgili Sivilay Abla, neden hep geç kalırız? (Suavi Y.)<br/><br/><b>Cevap:</b> Sevgili Suavi, biz promosyon diye gelen çil çil ajandaları temiz kalsınlar diye bir yıl boyunca kutusunda tutan, sonra yılı geçince de not defteri bilemedin telefon fihristi olarak kullanan güzide bir milletiz. Ajanda tutmayınca randevu gün ve saatlerini akılda tutmak güç oluyor haliyle. </p>
<h4><br/>Hangi doktor?</h4>
<p><b><br/>Soru:</b> Sevgili Sivilay Abla, artık kara pazartesi gibi beklediğimiz kâbus salı parti grup toplantılarının sonuncusunda Erdoğan ve Kılıçdaroğlu arasında “hastaneye git, doktora git” tartışması yaşandı.
                                    	<br/><br/>
<a class="lnk2" href="/web/20130602102144/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-anadol-kis-olimpiyatlari.htm), [web.archive.org (arşiv bağlantısı)](http://web.archive.org/web/20130602102144/http://www.taraf.com.tr/dr-sivilay-genc/makale-anadol-kis-olimpiyatlari.htm)
# Düğmeye kim bastı

*Dr. Sivilay Genç 03.02.2011*

<div class="yazi"><p><b>Soru:</b> Sevgili Sivilay Abla, Tunus’ta başlayan Mısır’da devam eden ve bütün Ortadoğu’ya yayılan devrim için bir elin düğmeye bastığına inanıyorum. Ortadoğu, yine Amerika ve İsrail’in çıkarlarına göre dizayn ediliyor. Okuduğum lisenin duvar gazetesine bu konuda yazı yazacağım. Tesbitlerime ne diyorsunuz? (Fatih Kılıç)<br/><br/><b>Cevap:</b> Sevgili Fatih, düğmeye basanın hep İsrail ya da Amerika olduğuna inanmak; sosyal bilimler açısından sosyolojiyi bir Barış Manço plağı zannetmek, matematik açısından fasulye taneleriyle sayı sayma döneminde kalmış olmak, fizik açısından biz o konuya gelmemiştik hocam ayağına yatmak, Din Kültürü ve Ahlak Bilgisi açısından da Allah’a şirk koşmak olarak açıklanabilir. </p>
<p>Hiçbir şey bir kişinin düğmeye basmasıyla olmaz. Uyanıklardan biri “ben basmıştım” diye ortada gezip hava atabilir. Bir başkası olacakları sezip parmağını önceden düğmenin üzerine götürebilir. El çabukluğu marifetini fark edemeyen senin benim gibiler de bu kudretli parmağı hayranlık ve çaresizlik içinde izleriz. </p>
<h4><br/>Darbe bağımlılığı</h4>
<p><b><br/>Soru:</b> Sevgili Sivilay Abla, sabah “Menderes’in son dönemiyle aynı şartlar altındayız” diye yakınan Kemal Kılıçdaroğlu akşam “darbe edebiyatından bıktık” diyebiliyor. Ruh ve Sivil Hastalıkları Mütehassısı olarak bu çelişkiyi nasıl açıklıyorsunuz? (Rumuz: Oscar Allright)<br/><br/><b>Cevap:</b> Sevgili Oscar, Kılıçdaroğlu’nun bu iki sözü arasındaki ilişkiyi anlatan doğru terim “çelişki” değil “bağımlılık”tır.
                                    	<br/><br/>
<a class="lnk2" href="/web/20130602085928/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-dugmeye-kim-basti.htm), [web.archive.org (arşiv bağlantısı)](http://web.archive.org/web/20130602085928/http://www.taraf.com.tr/dr-sivilay-genc/makale-dugmeye-kim-basti.htm)
# Yüzde 42’nin hassasiyetleri

*Dr. Sivilay Genç 10.02.2011*

<div class="yazi"><p><b>Soru:</b> Sevgili Sivilay Abla, referandum öncesi “Yetmez ama Evet” diyordunuz. Kenan Evren yargılandı mı? Meclis Anayasa değişikliklerini kanunlaştırırken “ne oldi, renginiz soldi”. (Ulaş Çelebi)<br/><br/><b>Cevap:</b> Sevgili Ulaş, hatırlayacağın gibi referandum gecesi yaptığı konuşmada Başbakan, Anayasa değişikliğine “Hayır” diyen yüzde 42’nin hassasiyetlerini de göz önünde bulunduracaklarını söylemişti. Başbakan sözünü tutuyor. Sevinmelisin.</p>
<h4><br/>Veysel Eroğlu Çevre Bakanı olursa</h4>
<p><b><br/>Soru:</b> Sevgili Sivilay Abla, size bir adet alternatif KPSS Genel Yetenek sorusu. Baraj mühendisliği eğitimi almış, bir su sızıntısını bile potansiyel baraj fırsatı olarak gören Veysel Eroğlu Çevre Bakanı olursa Bakanlar Kurulu’nun geri kalanı kimlerden oluşur? (Müfide Akar)<br/><br/><b>Cevap:</b> Cevap veriyorum: Diyanet İşlerinden Sorumlu Devlet Bakanı Fazıl Say, Maliye Bakanı Cem Uzan, Kadın ve Aileden Sorumlu Devlet Bakanı Mehmet Ali Erbil, Dışişleri Bakanı Banu Avar, Milli Eğitim Bakanı Nihat Doğan, Tarım ve Köyişleri Bakanı Ali Ağaoğlu.. böyle gider. </p>
<h4><br/>Erzurum’a gitmek</h4>
<p><b><br/>Soru:</b> Sevgili Sivilay Abla, yumurtacı öğrencilerin Başbakan’ı protesto etmek için Erzurum’a kaldırdıkları özel otobüslerin parasını CHP’den aldıkları söyleniyor.
                                    	<br/><br/>
<a class="lnk2" href="/web/20130602105324/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-yuzde-42-nin-hassasiyetleri.htm), [web.archive.org (arşiv bağlantısı)](http://web.archive.org/web/20130602105324/http://www.taraf.com.tr/dr-sivilay-genc/makale-yuzde-42-nin-hassasiyetleri.htm)
# Kaval kaval bakan adam

*Dr. Sivilay Genç 17.02.2011*

<div class="yazi"><p><b>Soru:</b> Sevgili Sivilay Abla, şifalı taşlar satan bir dükkândan alışveriş yapıyordum. Satıcı adama “Bu taş strese iyi geliyormuş, doğru mu” diye sordum. “Ne bileyim abla, bütün gün stresten ölüyoruz bu dükkân içinde” diye çıkıştı bana. Nasıl olur da bir insan taş işi yapar ama hangi taş ne işe yarıyor diye bir iki kitap karıştırmaz? (Dilek Erdem)<br/><br/><b>Cevap:</b> Sevgili Dilek, yaptığı işi sevmeyen, daha doğrusu yaptığı işi kendisine yakıştıramayan, dolayısıyla da işine saygı duymayan insanlar cenneti bir ülkede yaşıyoruz. Geçen gün Sultanahmet’te kaval satan bir adama rastladım. Kavaldan, ucuz bir sireni andıran iki notalı bir ses çıkarıyordu. Kaç yıldır bu işi yaptığını sordum. On iki yıldır Sultanahmet Camii önünde kaval satıyormuş. “On iki yılda iki notayı üçe de mi çıkaramadın” dedim. Yüzüme kaval kaval baktı. </p>
<p>Bir öğretmen ile konuşsanız; ÖSS’de kaydırma yaptığından bahsi açar, yüksek lisans yapıp üniversiteye geçeceği planlarından devam eder. </p>
<p>Türkiye’de hiçbir şoförün asıl mesleği şoförlük değildir. Milyonlarca insanın canını emanet ettiği şoförler kerhen şofördür. Yüzbinlerce taksisi olan bir ülkenin neden bir taksicisi bile hayatını yazmamıştır? Sokaklarda adeta bir olta gibi dolaşıp her gün bambaşka hikâyeleri olan insanları sarı arabasına alan bir taksici her müşteriden bir cümle yazsa ortaya nasıl bir şaheser çıkardı?</p>
<p>İtirazlarınızı duyar gibiyim.
                                    	<br/><br/>
<a class="lnk2" href="/web/20130602103332/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-kaval-kaval-bakan-adam.htm), [web.archive.org (arşiv bağlantısı)](http://web.archive.org/web/20130602103332/http://www.taraf.com.tr/dr-sivilay-genc/makale-kaval-kaval-bakan-adam.htm)
# YGS, saatler ve Libya

*Dr. Sivilay Genç 24.02.2011*

<div class="yazi"><p><b>Soru:</b> Sevgili Sivilay Abla, önce <i>WikiLeaks</i> belgeleri, sonra Tunus’ta isyan, Mısır’da devrim, Libya’da iç savaş. Bütün bunlar kendiliğinden olmuş olamaz.  <i>WikiLeaks</i> belgelerini sızdıranlar ilk domino taşını devirenler mi? Bu olayları organize edenler bu sonuçtan en kârlı çıkanlar değil mi? (Sevim Sarıkaya)<br/><br/><b>Cevap:</b> Sevgili Sevim, ilk domino taşı “<i>WikiLeaks</i> belgelerinin sızdırılması” dersen ben de sana “hayır, internetin icadı” derim. Bu kadar çok değişkenleri, aktörleri olan bir olayı orkestra şefi gibi yönetecek bir ölümlü, peygamberler de dâhil, dünyaya henüz gelmedi. Bunu yapabilen biri olsaydı, emin ol yağmur da yağdırabilirdi. </p>
<p>“Peki, olan biten kimin işine yarıyor” sorusunu kime sorsan “Amerika ya da Batı” cevabını veriyor. Bize bu cevabı düşündüren nedir? Gerçekleri herkesin anlayacağı açıklıkta anlatıyorum. İyi okuyun, bir daha tekrar etmeyeceğim. </p>
<p>Yakında <b>üniversite adayları YGS’ye girecekler</b> [27 Mart 2011]. Ancak <b>bu yıl sınav günü yaz saati uygulaması başlayacak </b>[27 Mart 2011]<b>  ve saatler bir saat ileri alınacak. Bu durumda her öğrencinin uyku düzeni bozulacak. Zaten milim farklarla yapılan sınav sıralaması ciddi şekilde etkilenecek.</b></p>
<p>Adaylar bu çakışmadan çok şikâyetçi. Anne babalar “sorumlular hesap versin” diyor. Öğretmenler “olmaz böyle saçmalık” demeye getiriyor.
                                    	<br/><br/>
<a class="lnk2" href="/web/20130602092355/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-ygs-saatler-ve-libya.htm), [web.archive.org (arşiv bağlantısı)](http://web.archive.org/web/20130602092355/http://www.taraf.com.tr/dr-sivilay-genc/makale-ygs-saatler-ve-libya.htm)
# Ölümden başkası yalan mı

*Dr. Sivilay Genç 03.03.2011*

<div class="yazi"><p><b>Soru:</b> Sevgili Sivilay Abla, “Ölümden başkası yalan” sözünün ruh ve sivil dünyamıza etkilerini derin bilgi ve irfanınızla tetkik eder misiniz? (Murat Karatay)<br/><br/><b>Cevap:</b> Sevgili Murat, “Ölümden başkası yalan” diyerek bütün bir hayatı iç rahatlığıyla yalanlarla yaşıyoruz. </p>
<p>Geçen gün Üsküdar’dan Karaköy’e geçmek için Eminönü Motor İskelesi’ne gittim. “Karaköy motoru nereden kalkıyor” diye sorduğum adam akbili Eminönü turnikesinde okutup “Boğaz turu” yazan salona geçmemi söyledi. Bekleme salonundayken üst üste yapılan “Karaköy motoru kalkmaya hazırdır” anonsu sırasında motor henüz yanaşıyordu. Telaş edip kapıya yığıldığımızda kalabalığın Eminönü yazan okları takip ettiğini gördüm ve bekleyen diğer motora yöneldim. Halat bağlayan görevli benim yöneldiğim motorun Eminönü’ne gittiğini, Karaköy yolcularının Eminönü okunu takip etmeleri gerektiğini söyledi. </p>
<p>Dönüş için yolum Kabataş’a düştü. Kabataş Motor İskelesi’nin sağ köşesinde uzaktan görünen dijital saat 21:03’tü. İskelenin girişindeki saat 21:01’di. Bekleme salonunun içindeki duvar saati henüz 21:00 olmamıştı. Saatlerin hangisi doğru diye sorduğum güvenlik görevlisi kol saatine bakıp bambaşka bir saat söyledi. İlk saatin ileri olması uzaktan görenlerin motor kalkıyor diye acele etmesi içindi. Kapıya gelenlerin artık acele etmesine gerek yoktu. İçerdeki duvar saati ise vaktinde kalkılmadı diye hadise çıkaran yolcular için bir tedbir olmalıydı.
                                    	<br/><br/>
<a class="lnk2" href="/web/20130602082815/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-olumden-baskasi-yalan-mi.htm), [web.archive.org (arşiv bağlantısı)](http://web.archive.org/web/20130602082815/http://www.taraf.com.tr/dr-sivilay-genc/makale-olumden-baskasi-yalan-mi.htm)
# Boyalı bank nöbeti

*Dr. Sivilay Genç 10.03.2011*

<div class="yazi"><p><b>Soru:</b> Seçimlere iki üç ay kala Ulaştırma Bakanı, Adalet Bakanı ve İçişleri Bakanı neden istifa eder? (Nurgül Birgün)<br/><br/><b>Cevap:</b> Sevgili Nurgül, tipik bir boyalı banka yazılmış nöbetin yirmi beş sene sektirmeden yazılması olayı ile karşı karşıyayız. Devlet kurumlarımızda sıklıkla görülür. Bu kadar saçması yoktur tabii. </p>
<p>Neymiş efendim, Demokrat Parti iktidarının son zamanlarında İsmet İnönü Kayseri’de tren istasyonunda çok bekletilmiş. Buna çok kızmış. O da 27 Mayıs Darbesi’ni yapanlardan bir ricada bulunmuş. Bir daha hiç bir muhalefet lideri tren beklemesin diye; 1961 Anayasası’na Adalet, Ulaştırma ve İçişleri Bakanı’nın seçim zamanlarında istifa etmesi maddesi konulmuş. 1982 Anayasası da tabii ki boyalı bank nöbetini yazmış. Bu arada tren kalmamış. Partiler kendi uçaklarını tutar olmuş. Zaten bakanlıklar yeddi emine bırakılmıyormuş. Başbakanın atadığı bir başka adama teslim ediliyormuş. </p>
<p>Neyse, hiçbir ritüeli olmayan bir devlet için saçmada olsa bu ritüelin devam etmesinden yanayım doğrusu. Bir de <i>TRT</i>’den liderlerin on dakikalık seçim konuşması hakkını kullanmadaki iştahı var ki, bir Allahın kulu da bu program tek kanallı zamanlarda yazılmış bu bank nöbetini kaldıralım demiyor. Es kaza kaldırılsa “Sivil dikta, şimdi de muhalefet liderleri susturuluyor” diye cırlayacak çok kişi tanıyorum, o da ayrı. </p>
<h4><br/>Fiş ile piriz</h4>
<p><b><br/>Soru:</b> Sevgili Sivilay Abla, 8 Mart Dünya Kadınlar Günü’nde; kadınla erkeğin eşit olmadığını ispatlamak için fiş ve priz benzetmesi yapan bir adamı ruh ve sivil hastalıkları doktoru olarak muayene etseniz teşhis ve tedaviniz ne olurdu? (Neslihan Demirci)<br/><br/><b>Cevap:</b> Sevgili Neslihan, bu kadar az bir bilgiyle söyleyebileceklerim sınırlı.
                                    	<br/><br/>
<a class="lnk2" href="/web/20130602085656/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-boyali-bank-nobeti.htm), [web.archive.org (arşiv bağlantısı)](http://web.archive.org/web/20130602085656/http://www.taraf.com.tr/dr-sivilay-genc/makale-boyali-bank-nobeti.htm)
# Yetki değil sahne önemli

*Dr. Sivilay Genç 17.03.2011*

<div class="yazi"><p>Soru: Sevgili Sivilay Abla, Başbakan Tayyip Erdoğan önümüzdeki on yılı kendine göre dizayn ediyor. Cumhurbaşkanlığı yetersiz bulduğu için başkanlık sistemini zorlamaya çalışıyor. Bu çabaların sivil anayasa hayalimizi riske sokacağından endişeliyim. Başbakana bir şeyler söyleseniz de başkanlık hedefinden vazgeçse, cumhurbaşkanlığına razı olsa. Hürmet ederim. İlke Duman</p>
<p>Cevap: Soruyu gönderen İlke kızım cevap için adres gösterdiğinden dolayı hitabımı başbakana yapıyorum.</p>
<p>Sevgili Başbakan Tayyip Erdoğan,</p>
<p>Truva filminin başrol oyuncusu Brad Pitt idi. Ancak sinemadan çıkanların aklında Hector rolünü üstlenmiş Eric Bana kaldı. Vampirle görüşme filminde aynı şeyi Brad Pitt, Tom Cruise’a yapmıştı. Daha az sahnede görünmesine, daha az repliği olmasına rağmen oyunculuğuyla başrol oyuncusunu gölgede bırakmıştı. </p>
<p>Fatmagül’ün Suçu Ne? hikayesini yazan Vedat Türkali erkek karakterlerden Kerim’i hikayenin ortasına yerleştirmiş. Dizi senaristleri de en çok onun için sahne yazıyor ama Kerim’e (Engin Akyürek) göre tenhada kalmış bir karakter olan ‘Erdoğan’ (Kaan Taşaner) sahneye girince kimsenin esamesi okunmuyor. Televizyon başında gözümüz sürekli Erdoğan’ı arıyor. </p>
<p>Anlıyorum. Cumhurbaşkanlığı seni açmıyor, haklısın.
                                    	<br/><br/>
<a class="lnk2" href="/web/20130602085336/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-yetki-degil-sahne-onemli.htm), [web.archive.org (arşiv bağlantısı)](http://web.archive.org/web/20130602085336/http://www.taraf.com.tr/dr-sivilay-genc/makale-yetki-degil-sahne-onemli.htm)
# Pisuvar arkadaşlığı

*Dr. Sivilay Genç 24.03.2011*

<div class="yazi"><p>Soru: Sevgili Sivilay Abla, çalıştığım şirkette erkekler arasında büyük bir dayanışma var. Biz kadınların sürekli hakkı yeniyor. Erkeklerin kadınlara yaptığı bu ayrımcılık nasıl bitecek? (Pervin Ceylan)</p>
<p>Cevap: Sevgili Pervin, iş yerlerinde sıkça yaşanan bu ayrımın nedeni zannedildiği gibi erkek egemen toplum olmaktan kaynaklanmamaktadır. Erkekler arasında çok özel bir ilişki vardır: Pisuvar Arkadaşlığı. </p>
<p>Pisuvar kadınların giremediği bir alandır. Pisuvar karşısında genel müdür de, CEO’da uzman yardımcısı da birdir. Üstünlük makamın büyüklüğüyle değil, başka insani büyüklüklerledir. Pisuvar’da patronla yan yana düşen eleman, terfi etmeye herkesten daha yakındır. </p>
<p>Sigara yasağı kadınlara bir fırsat doğurdu. Sigara içmek için plaza önlerinde, balkonlarda biraraya gelenler arasında duman arkadaşlığı başladı. Ortam açısından düşünüldüğünde duman arkadaşlığının pisuvar arkadaşlığından daha avantajlı olduğunu söylemeye bilmem gerek var mı?</p>
<p>Çözüm; hemen sigaraya başla. </p>
<p><b> </b></p>
<p><b><br/>Televizyon bizim, kumanda bizim</b></p>
<p>Soru: Sevgili Sivilay Abla, Televizyonlardaki yarışma programlarında yarışmacıların kaybetmesinden keyif alıyorum. Yüzlerindeki kaybetme hissini görmekten çok hoşlanıyorum. Acaba hasta mıyım? (Haluk Gürgenli)</p>
<p>Cevap: Sevgili Haluk, ben de acı görmekten çok hoşlanıyorum. Sonuçta bu yarışmalar insanlar durumlarını kurtarsın diye yapılmıyor.
                                    	<br/><br/>
<a class="lnk2" href="/web/20130602083837/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-pisuvar-arkadasligi.htm), [web.archive.org (arşiv bağlantısı)](http://web.archive.org/web/20130602083837/http://www.taraf.com.tr/dr-sivilay-genc/makale-pisuvar-arkadasligi.htm)
# Türkler neden Amerika’yı keşfetmedi?

*Dr. Sivilay Genç 07.04.2011*

<div class="yazi"><p>Soru: Sevgili Sivilay Abla, hayatımda ilk defa Amerika’yı gördüm. Çok beğendim. Amerika’yı neden bizim Yavuz Sultan Selim keşfetmedi de elin Portekizlisine kaldı? Şimdi ne güzel Selim Birleşik Devletleri olurdu. New York’a Yeni Bursa, San Francisco’ya Aziz Mahmut Hüdai’yi derdik. (Beren Kantarcı)</p>
<p>Cevap: Sevgili Beren, Amerika’yı keşfetmek için ihtiyacımız olan başlıca şey; okyanusu aşabilecek bir gemi, bir pusula ya da haritadan önce ‘meraklı’ bir insandır. Peki ‘Kediyi merak öldürür’ özdeyişleriyle büyüyen hangi çocuğun içinde merak duygusu çimlenir? ‘Ne kadar meraklısın!’ diye kaç kere terslenmiştir bir insan bu ülkede?</p>
<p>Merakla olan ilişkimize güncel bir örnek vereyim. ‘Atalarımız iyi ki emperyalist olmadı, yoksa dünya oryantalizmin şahını görürdü’ çıkarımlarında bulunmak için bana hayli gözlem olanağı veren STV klasiği ‘AYNA’ programını izliyorum. Öteki mahallenin Acun Ilıcalı’sı, modern zaman gezgini Saim Orhan yine sabah bakkala ekmek almaya çıkmış, kendisini Meksika’da bulmuştur. Gittiği ülkeyi ‘burası asfalt, buradan da arabalar geçiyor’ derinliğinde tanıtan, bir gün Afrikalı devlet başkanlarına tırnak kontrolü yapacağından endişe duyduğumuz televizyonların temizlik kolu başkanı sunucumuz Mexico City’de meyve salatası satan bir büfenin önüne gelir ve sipariş verir. Büfeci kadın birbirinden ilginç renkteki meyveleri özenle soyar, doğrar, özel kabına doldurur.
                                    	<br/><br/>
<a class="lnk2" href="/web/20130602100459/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-turkler-neden-amerika-yi-kesfetmedi.htm), [web.archive.org (arşiv bağlantısı)](http://web.archive.org/web/20130602100459/http://www.taraf.com.tr/dr-sivilay-genc/makale-turkler-neden-amerika-yi-kesfetmedi.htm)
# Ben varım ya!

*Dr. Sivilay Genç 14.04.2011*

<div class="yazi"><p>Milletvekili listelerinde umduklarını bulamayan liberaller, serzenişlerini dile getirmek üzere Başbakan Tayyip Erdoğan’dan randevu alırlar. Erdoğan, misafirlerini Keçiören’deki evinin kapısında karşılar.</p>
<p>Hep birlikte salona geçilir. Başbakan Emine Hanım’a seslenir, ‘Hanım! Benim Ulusların Zenginliği kitabımı getiriver’ der. Çaylar içilirken, Başbakan elindeki kitabı açıp ‘Ne güzel buyurmuş üstad Smith’ diyerek pasajlar okur. Liberaller bir fırsatını yakalayıp söze girerler, ‘Efendim’ derler. ‘Milletvekili adayları arasında neden hiç liberal yok.’</p>
<p>Başbakan hayret ve şaşkınlık verici bir bilgiyi duymuş olmanın verdiği irkilme ile kaşlarını ve kollarını kaldırır:</p>
<p>‘Ben varım ya!’</p>
<h4><br/>Devrimci, kapitalist, müslüman </h4>
<p><strong>Soru:</strong> Sevgili Sivilay Abla. Ben bu seçimlerde AK Parti’ye oy vermeyi düşünüyorum. Ancak, görüşlerini önemsediğim pek çok yazar AK Parti’nin 2011 seçimlerinde gösterdiği milletvekili adayları için ‘tek tip, fazla muhafazakâr, seçim yapılırken liyakattan çok sadakat gözetilmiş’ diyor. Siz aday listesini nasıl değerlendiriyorsunuz? (Büşra Meryem Güzelyalı)<br/><br/><strong>Cevap:</strong> Sevgili Büşra.
                                    	<br/><br/>
<a class="lnk2" href="/web/20130602092557/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-ben-varim-ya.htm), [web.archive.org (arşiv bağlantısı)](http://web.archive.org/web/20130602092557/http://www.taraf.com.tr/dr-sivilay-genc/makale-ben-varim-ya.htm)
# İçki yasağı korkusu ve hayattan dersler

*Dr. Sivilay Genç 21.04.2011*

<div class="yazi"><p><b>Soru: </b>Sevgili Sivilay Abla; ben doğma büyüme CHP’liyim. Doğrusunu isterseniz AKP iktidarı sırasında hayatıma ciddi bir müdahale oldu desem yalan olur. Geçen türbanlı kadınların bakışlarından rahatsız oldum ama sonra anladım ki pantolonumun fermuarı açık kalmış. Ne olursa olsun yine de kendimi baskı altında hissediyorum. Bu hisle başa çıkamıyorum. Zamanı geldiğinde içki yasaklanacakmış gibi geliyor. Böyle hissetmek sadece benim suçum mu? (Rumuz: Hisli)</p>
<p><b><br/>Cevap:</b> Sevgili evladım; geçen gün torunumun ünlü bir ilaç firmasında yöneticilik yapan arkadaşı bana dert yandı. Mahiyetinde çalışan yetmiş işçisine Ramazan’da bir jest yapmak istemiş ve çok şık bir lokantada yer ayırtmış. İşçilerden ikisi utana sıkıla davete icabet edemeyeceklerini söylemiş. “Neden?” diye diretince, “İçkili lokantada kap kacak içkili bardaklarla birlikte yıkanıyor” demişler. Bu cevap üzerine bizimkisi işçilere bağırmış çağırmış. “İşte hep böyle ayrımcılık yapıyorsunuz, biz de Müslümansız” türünden sözlerle azarlamış.</p>
<p>Olan biteni bana anlatınca “Bak kızım,” dedim, “işçilere bağırıp çağıracağına, işçilerin yanından lokantayı arasan, ‘falan akşam gelecek misafirlerimden ikisi için hiç kullanılmamış tabak, bardak, çatal, kaşık çıkarmanızı istiyorum’ desen daha doğru olmaz mıydı?” dedim. Cevabı ben vereyim, tabii ki doğru olurdu. Yarın bir gün o işçiler yönetici olduğunda da içki içen işçinin hassasiyetine saygı duyardı. </p>
<p>Tayyip Erdoğan zamanında işçi iken nispet olsun diye gözüne sokar gibi ‘çın–çın’ yapanlar, içki içmiyor diye “Aaa! Yeşilaycı mısın” türü laf sokanlar, şarapla pişirilmiş eti yedirip, “Sen de cehennemlik oldun” diye dalgasını geçenler, içki ikram etmiyor diye masayı terk edenler şimdi aynı muameleyi görmekten korkuyorlar.
                                    	<br/><br/>
<a class="lnk2" href="/web/20130602100643/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-icki-yasagi-korkusu-ve-hayattan-dersler.htm), [web.archive.org (arşiv bağlantısı)](http://web.archive.org/web/20130602100643/http://www.taraf.com.tr/dr-sivilay-genc/makale-icki-yasagi-korkusu-ve-hayattan-dersler.htm)
# ‘Lale devri başkanıyız biz’

*Dr. Sivilay Genç 28.04.2011*

<div class="yazi"><img align="left" alt="‘Lale devri başkanıyız biz’" border="0" src="http://www.taraf.com.tr/fotoraflar/makaleler/lale-devri-baskaniyiz-biz_8883_orijinal.jpg" style="border-right-width:10px; border-color:#FFFFFF"/><p><b>Soru:</b> Sevgili Sivilay Abla; İstanbul’da laleler açtı. Parklar bahçeler muhteşem. Geçen hafta karı-koca lalelerin güzelliğini beynimize depolamak için Emirgân Korusu’na gittik. Lale Festivali’nin açılış etkinliği varmış. Belediye Başkanı Kadir Topbaş konuşma yapıyordu. Topbaş uzun uzun konuşma yaparken biz de festivalin fotoğraf sergisini gezelim dedik.  On altı panoda sergilenen fotoğraflarda laleden çok Kadir Topbaş açmış olduğunu gördük. Üşenmedik saydık, elli sekiz fotoğrafa Başkan Topbaş poz vermiş. </p>
<p>Lale Festivali’nde, laleden daha çok kendi fotoğrafını sergilemek nasıl bir ruh halinin habercisidir? Sergide çektiğimiz fotoğrafları da sizinle paylaşıyoruz. Ellerinizden öperiz. (Rumuz: nesli&amp;tur)</p>
<p><b><br/>Cevap:</b> Sevgili çocuklarım; ormanlar için keçi, inekler için şap, hububat için süne, elma için kurt, duvar için nem ne ise siyasetçi için ego da odur. Bu hastalıkta en çok risk altında olan grupların başında belediye başkanları gelir. Çünkü, iktidar olma duygusu belediye başkanına şah damarı kadar yakındır. Belediye başkanı her sabah evinden çıkar ve milyonlarca legosu olan bir çocuğun heyecanıyla oyun bahçesine dalar. Bir derebeyi gibi en yüksek noktaya çıkıp sahip olduğu iktidar alanının surlarını seyredebilir. İcraatları hemen sonuç verir, insanların hayatlarını etkiler. O bir müteahhit, o büyük bir bahçenin bahçıvanı, o bir tiyatro yönetmeni, o bir koro şefi, o bir iyilik hareketi lideridir.
                                    	<br/><br/>
<a class="lnk2" href="/web/20130602105609/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-lale-devri-baskaniyiz-biz.htm), [web.archive.org (arşiv bağlantısı)](http://web.archive.org/web/20130602105609/http://www.taraf.com.tr/dr-sivilay-genc/makale-lale-devri-baskaniyiz-biz.htm)
# -

*Dr. Sivilay Genç 05.05.2011*

<div class="yazi"> Yazarımızın rahatsızlığı nedeniyle bugünkü yazısı gazetede yayımlanmamıştır.
                                    	<br/><br/>
<a class="lnk2" href="/web/20130602105456/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</div>

Kaynak: [taraf.com.tr](http://www.taraf.com.tr/dr-sivilay-genc/makale--8.htm), [web.archive.org (arşiv bağlantısı)](http://web.archive.org/web/20130602105456/http://www.taraf.com.tr/dr-sivilay-genc/makale--8.htm)
# Salkım ve siftah

*Dr. Sivilay Genç 12.05.2011*

<div class="yazi"><p><b>Soru:</b> Sevgili Sivilay Abla, sen neden tv programı yapmıyorsun. Seni televizyonlarda görmek istiyoruz. Böylece daha fazla kişinin ruh ve sivil hastalıklarını tedavi edebilir, toplumun daha geniş bir kısmını onarabilirsin. <b>(Mahmut Şahin)</b></p>
<p><b><br/>Cevap:</b> Sevgili Mahmut, bizim millet için tarih uykudan önce tok karnına tüketilmesi gereken menkıbe çerezlerinden oluşmakta. Yoksa tarihten ders çıkartayım diyen yok.</p>
<p>En çok övündüğümüz hikâyelerin başında Osmanlı yeniçerilerinin Balkan seferleri sırasında içinden geçtikleri bağın üzümünü yiyip, parasını kese kese asmalara asmasıdır. </p>
<p>Bu hikâyeyi defalarca duyan ve atalarıyla gurur duyan çocuklar, büyüdüklerinde kamyoncu, gurbetçi olur. Sırbistan otobanından sahte avro ile geçmeyi yanına kâr sayar. Bulgaristan’da otel odasını bir kişi diye tutup üç kişi kaldığıyla övünür. Macaristan’da ankesörlü telefona buzdan jeton atarak eşinin dostunun kandilini kutlar. </p>
<p>Bunu niye anlattın peki diye sorabilirsin. İkinci ünlü tarihî anekdota zemin hazırlamak için anlattım. </p>
<p>Efendim, Osmanlı’da esnaf sabah siftahını yaptıktan sonra gelen ikinci müşteriye “Ben bugün siftahımı yaptım, komşumun dükkânına daha giren olmadı. Sen ondan al” dermiş. Pek gurur duyarız, anlatırız da anlatırız. Sekiz televizyonda program yapan, üç gazete dört dergide yazı yazan bir din kardeşimiz aynı teklifi ablanız için yapsaydı elbet ben de bir beyaz camın başköşesine kurulurdum. </p>
<p><b><br/>Bir ukde olarak çoban-profesör sorusu</b></p>
<p><b><br/>Soru:</b> Sevgili Sivilay Abla, seçimler yaklaştı ve seçimleri kazanamayacağını anlayan CHP’lilerin kafasını kurcalayan o hayati soruyu sorma zamanı geldi: Hiç, bir çobanla bir profesörün oyu eşit olur mu? <b>(Arzu Tayfer)</b></p>
<p><b><br/>Cevap:</b> Sevgili Arzu, bu soruyu soranlar dünyanın en arsız, en gözü doymaz insanları.
                                    	<br/><br/>
<a class="lnk2" href="/web/20130602094547/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-salkim-ve-siftah.htm), [web.archive.org (arşiv bağlantısı)](http://web.archive.org/web/20130602094547/http://www.taraf.com.tr/dr-sivilay-genc/makale-salkim-ve-siftah.htm)
# Bitkisel hayat

*Dr. Sivilay Genç 19.05.2011*

<div class="yazi"><p>Soru: Sevgili Sivilay Abla. Seçimlerde semt semt, mahalle mahalle seçmen seçmen dolaşan, oy isteyen genç milletvekili adaylarına hep aynı soru soruluyor: Genç vekil olarak meclise ne katacaksın. Siyasette ne gibi farklar yaratacak. Kimse elli yaşındaki adamlara bunu sormuyor. Genç olunca illaki takla mı atman lazım? Melike Gürel</p>
<p>Cevap: Sevgili Melike. Bu dünyanın düzeni böyle. Topuzu eline geçiren burası dünyanın merkezidir diyor. Japonya’ya Uzak Doğu ülkesi diyoruz. Kime uzak. Rusya’ya, Amerika’ya, Çin’e yakın. Avrupa’ya uzak. Orta Doğu dediğimiz yer Avusturalya için Kuzey Batıda.</p>
<p>Türkiye’de adamlar da kendilerini çok fazla önemsiyor, hayatın merkezine koyuyor. Güzel Türkçemizde ‘adam’ ve ‘erkek’ kelimeleri ilgili her türlü tamlama olumlu:</p>
<p><strong>Adam akıllı</strong></p>
<p><strong>Adam gibi adam</strong></p>
<p><strong>Erkek adam</strong></p>
<p><strong>Erkek gibi kadın</strong></p>
<p><strong>Seni adam zannettik, değilmişsin.</strong></p>
<p>Uzar gider.</p>
<p>Kadınlarla ilgili hemen hemen herşey kötü:</p>
<p><strong>Karı gibi ağlamak</strong></p>
<p><strong>Karı gibi dırdır etmek</strong></p>
<p>Sadece kadın değil, çocuk ve gençlerin durumu da hiç parlak değil. Rahmetli Erbakan, Abdullah Gül ve Tayyip Erdoğan’ı küçümsemek için <strong>‘bunlar çoluk çocuk‘ </strong>demişti. Çocuk olmayı bile aşağılayan bir dilimiz var. 23 Nisan Çocuk Bayramı’nın en şanslı çocukları kısa bir süreliğine büyük adam olmakla ödüllendirildiler ve başbakanın, valinin koltuğuna oturtuldular.
                                    	<br/><br/>
<a class="lnk2" href="/web/20130602102739/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-bitkisel-hayat.htm), [web.archive.org (arşiv bağlantısı)](http://web.archive.org/web/20130602102739/http://www.taraf.com.tr/dr-sivilay-genc/makale-bitkisel-hayat.htm)
# Palanga ve palavra

*Dr. Sivilay Genç 26.05.2011*

<div class="yazi"><p><b>Soru:</b> Sevgili Sivilay Abla, DSP Genel Başkanı Masum Türker, “Biz bu seçimlerde kimsenin tahmin etmediği şekilde DSP’nin iktidar olacağının hayalinin gerçekleşme olasılığı olduğunu düşünüyoruz” dedi. Ruh ve Sivil Hastalıkları Mütehassısı, Siyasal Rehabilitasyon Ana Bilim Dalı Başkanı kimliğinizle bu sözü ve sahibini nasıl değerlendirirsiniz? <b>(Reha Suavioğlu)</b></p>
<p><b><br/>Cevap:</b> Sevgili Reha, DSP Genel Başkanı Masum Türker’in bu sözü fizik ile dil bilimi arasındaki olağanüstü ilişkiyi ortaya koyan güzel bir örnektir. </p>
<p>Palanga, fizik dersinden hepimizin çok iyi öğrendiği ama belki bazılarımızın şimdi hatırlayamadığı önemli bir konudur. Az kuvvetle çok yük kaldırmak için kullanılan makaralar sistemidir. Yani, yüz kiloluk bir ağırlığı bir metre yukarıya iple çekmek için yüz kiloluk kuvvete ihtiyacın var. İpi bir sabit makaradan dolaştırıp çekersen yüz kiloluk yük için elli kilo kuvvet uygularsın. Makaraları ikiye çıkarırsan çekeceğin ip uzar ama harcayacağın kuvvet yirmi beşe düşer. </p>
<p>DSP’nin bu seçimlerde ya da bundan sonraki herhangi bir seçimde iktidara gelmesini ağır bir yük farz edelim. Farz etmeyelim öyle zaten. </p>
<p>Masum Türker bu yükü doğrudan makarasız kaldırmaya çalışabilirdi. Nitekim Namık Kemal Zeybek “İktidara geliyoruz!” diyerek böyle yapıyor.
                                    	<br/><br/>
<a class="lnk2" href="/web/20130602080901/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-palanga-ve-palavra.htm), [web.archive.org (arşiv bağlantısı)](http://web.archive.org/web/20130602080901/http://www.taraf.com.tr/dr-sivilay-genc/makale-palanga-ve-palavra.htm)
# Çekmek mi zor saklamak mı zor

*Dr. Sivilay Genç 02.06.2011*

<div class="yazi"><p><b>Soru:</b> Sevgili Sivilay Abla, önce Deniz Baykal’ın kaseti çıktı. CHP iki günde yeniden yapılandı. Sonra MHP’lilerin kasetleri artarda çıktı. MHP oyları yükseliyor diyorlar. Kimi hükümet yaptı diyor, kimi cemaat yaptı diyor. Kimi Ergenekon yaptı diyor. Neye inanacağımıza şaşırdık. Kim yaptı sizce? <b>(Faruk Balcı)</b></p>
<p><b><br/>Cevap:</b> Sevgili Faruk, AKP bu organizasyonu yapabilecek kabiliyette olsaydı uzay mekiğini de çoktan fırlatmış olurduk. Şimdi ekranlarda “Uzaya gitmek hayaldi gerçek oldu, AK Parti” anonsu yapılan seçim klipleri dönüyor olurdu. Cemaatin elinde bu teknoloji olsa MHP’den önce sabah namazına kalkmayan cemaat mensuplarının kasetlerini çekerler ve yüzlerine vururlardı. </p>
<p>Bu iş MİT’in, Jandarma’nın, Polis’in yapabileceği bir işe de benzemiyor. Neden? </p>
<p>Gizli kamerayı herkes bulur. İnternette bile satılıyor. Türk Polisi, Jandarması ya da İstihbaratçısı bir maymuncuk marifetiyle istediği eve girer. Kimse görmeden kameraları da yerleştirir. Hatta altı ayda bir pilini değiştirip bakımını bile yapabilir. Ancak! Benim tanıdığım hiç bir vatan evladı bu kasetleri saklayamaz. Erkek muhabbeti sırasında pis erkek ağzıyla “Olum adam kadına atladı” gibi nezih ifadelerle kasetlerde olan-biteni anlatır. En azından evde konuşur. Karısının haline şükretmesi, kıymetini bilmesi için nasihat bazında söz eder. Karısı komşuya söyler.
                                    	<br/><br/>
<a class="lnk2" href="/web/20130602083942/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-cekmek-mi-zor-saklamak-mi-zor.htm), [web.archive.org (arşiv bağlantısı)](http://web.archive.org/web/20130602083942/http://www.taraf.com.tr/dr-sivilay-genc/makale-cekmek-mi-zor-saklamak-mi-zor.htm)
# TRT’de boyalı bank nöbeti

*Dr. Sivilay Genç 09.06.2011*

<div class="yazi"><p><b>Soru:</b> Sevgili Sivilay Abla, seçimler geldi. <i>TRT</i>’de seçim konuşmaları başladı. <i>TRT</i>’nin gri, çirkin fonu önünde konuşmak için liderler sıraya girdi. Hatta daha önceden partilerin önemli insanlarının katılımıyla kura çekimleri yapıldı ve konuşma sıralamaları belirlendi. <i>TRT</i> yönetimi altın tozu tartar gibi partilerin büyüklüğüne göre konuşma süreleri belirledi. </p>
<p>Genel başkanlar da bu kıymetli dakikaların bir saniyesini bile ziyan etmeyecek bir titizlikle konuşmalarını seri bir şekilde yapıyorlar. </p>
<p><i><br/>TRT</i> seçim konuşmalarını bu kadar mühim hale getiren nedir. Hele de en çok izlenen kanalların en çok izlenen saatlerinde gece boyu programlara konuk olan üç büyüklerin genel başkanları için konuyu bu kadar önemli hale getiren nedir? <b>(Betil Bulut)</b></p>
<p><b><br/>Cevap:</b> Sevgili Betil, aynı soruya geçen yıl da cevap vermiştim. Kışlanın birinde bir bankı boyamışlar. Sonra boyalı banka kimse oturmasın diye başına bir nöbetçi dikmişler. Ertesi gün o noktaya niye nöbetçi dikildiği unutulmuş. Yirmi sene o bankın başına nöbet yazmışlar. </p>
<p><i><br/>TRT</i> zamanında bir tek tanecik kanal imiş, yıllar geçmiş bir tanesinin de aklına bu nöbeti silmek gelmemiş. </p>
<p><b><br/>Ergenekon Enişte Sendromu</b></p>
<p><b><br/>Soru:</b> Sevgili Sivilay Abla, daha önce darbe karşıtı şarkılar yapmış bir rock grubunun solisti, sevgilisinin Ergenekon sanığı babası için Silivri Mahkemesi’ne gide gele Ergenekon davasını desteklediğine pişman olmuş.
                                    	<br/><br/>
<a class="lnk2" href="/web/20130602095202/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-trt-de-boyali-bank-nobeti.htm), [web.archive.org (arşiv bağlantısı)](http://web.archive.org/web/20130602095202/http://www.taraf.com.tr/dr-sivilay-genc/makale-trt-de-boyali-bank-nobeti.htm)
# Yeni vekiller için ‘Alternatif TBMM Rehberi’

*Dr. Sivilay Genç 16.06.2011*

<div class="yazi"><p><b>Sevgili Milletvekilleri,</b></p>
<p><b><br/>Türkiye’nin en genç milletvekili evladım Bilal Macit’e yazmıştım ama sonra dayanamadım hepinizle paylaşayım dedim. Milletvekili de olsanız hepiniz benim hastalarımsınız. </b></p>
<p><b><br/>Söyleyeceklerim TBMM’nin yabancısı olan çiçeği burnunda vekillerime. Yoksa Kars Belediyesi’nin şehrin sembolü olarak yaptırmak istediği kaşar heykeli yerine büstü yapılması münasip kaçacak kıdemli vekillere değil. </b></p>
<p>***</p>
<p>1) Meclis’in tüm çalışanları kendilerini kalıcı, milletvekillerini geçici görürler. Bu nedenle genel sekreterden bahçıvana kadar aralarında büyük bir dayanışma vardır. Olası çatışmalarda karşınızda bir bütün olarak duracaklarını bilmelisiniz. </p>
<p>2) Meclis’te iki büyük yemekhane vardır. Bunlardan biri eski binadadır ve sadece milletvekillerine servis yapılır. İkinci yemekhane ise hizmet binasındadır ve “a la carte” usulü çalışır. Sıraya girilerek yemek alınan bu salonda çalışanlar da yemek yer. Ancak milletvekilleri isterlerse sıraya girmezler ve kendilerine garsonların servis yapmasını isterler. Genelde de milletvekilleri sıraya girmez. Çalışanlar bu durumdan nefret eder. Bence siz sıraya girin ve herkesin gönlünü kazanın.</p>
<p>3) Meclis’in tüm kadrolu çalışanları milletvekillerine iş gördürmek isterler. Bu nedenle kuaföründen ayakkabı boyacısına kadar size çok özel muamele yaptığını ispatlamaya çalışır. Garson “Sayın Vekilim her zamankinden değil mi? Az enginar yanına iç pilav ve elma kompostosu” der. Bu güzelliklerin bir gün avucunuza sıkıştırılacak bir tayin, bir atama, bir terfi notu olarak döneceğini aklınızdan çıkarmayın. En iyisi bahsi geçen kişilere kibarlık içinde mesafeli davranmak ve özel muamele görmenin büyüsüne kapılmamak.  Ancak erkekleri bekleyen bir tehlike var ki o da berberlerin taleplerini ustura ellerinde tıraşınızı yaparken dile getirmeleri. Kan görmeye dayanamıyorsanız “tamam” deyin.
                                    	<br/><br/>
<a class="lnk2" href="/web/20130602091259/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-yeni-vekiller-icin-alternatif-tbmm-rehberi.htm), [web.archive.org (arşiv bağlantısı)](http://web.archive.org/web/20130602091259/http://www.taraf.com.tr/dr-sivilay-genc/makale-yeni-vekiller-icin-alternatif-tbmm-rehberi.htm)
# Düğün mevsimi

*Dr. Sivilay Genç 23.06.2011*

<div class="yazi"><p>Sevgili Yavrularım. Saat başı bir yakınımızın, arkadaşımızın evlendiği şu günlerde düğünlerle ilgili sıkça sorulan sorularınızı biraraya getirdim ve cevapladım. Tüm evlenenlere mutluluklar dilerim. Bu yazı mutluluğunuzu perçinleyecek. Kesip saklayınız. Hatta gelin-damada para yerine yazının kupürünü takınız. </p>
<p><b> </b></p>
<p><b><br/>En mutlu gün</b></p>
<p><b><br/>Soru:</b> Düğün insanın en mutlu günü müdür?</p>
<p><b><br/>Cevap:</b> Evrendeki tüm organizmaların, yani bir mikroptan Güneş Sistemi’ne kadar, en büyük motivasyonları “hayatın devam etmesi”dir.  Toplumlar da birer organizmadır. Toplumların hayatının devam etmesi için de o topluluk içinden insanların evlenmesi, çocuk yapması ve o çocuğun büyüyeceği uygun bir yaşam alanı oluşturması gerekir. Bu nedenle en derin (dikkat ederseniz ilkel demiyorum) Afrika kabilelerinde bile düğün müessesesi vardır. İnsanoğlu düğünü cazip hale getirmek için herşeyi yapmıştır. Çiftler yeter ki evlensin diye; en çatık kaşlı amcalar bile rezil hareketlerle oynarlar.</p>
<p>“Düğün insanın en mutlu günüdür” kalıbı, “Kesmeyecekler, üzerine yazı yazacaklar” gibi masum bir beyaz yalandır. Acıyı hafifletmek için söylenir. Ancak tam tersi olur, beklentileri arttırır. Hayatının baharında insanlara “En mutlu günümüz böyle olacaksa vay halimize” dedirtir.</p>
<p>Sevgili çocuklarım, düğün en güzel gününüz değildir. En kötü gününüz olmaması için yapmanız gereken şey kendinizi kapatmak ve akıntıya bırakmaktır. Yaşananlarla ilgili hiçbir delili ortada bırakmayın. Düğün kasetlerinin üzerine dizi çekin. </p>
<p><b> </b></p>
<p><b><br/>İlk dans</b></p>
<p><b><br/>Soru:</b> İlk dansı yapmak mecburi midir?</p>
<p><b><br/>Cevap:</b> Eşli dansların hiç popüler olmadığı ülkede, genetik olarak dansa yatkın olmayan bir toplumun ferdi olan gelin ve damat, ilk dans gösterilerini 300-500 insanın bakışları altında verirler.
                                    	<br/><br/>
<a class="lnk2" href="/web/20130602093045/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-dugun-mevsimi.htm), [web.archive.org (arşiv bağlantısı)](http://web.archive.org/web/20130602093045/http://www.taraf.com.tr/dr-sivilay-genc/makale-dugun-mevsimi.htm)
# Tiyatro ve İngilizce

*Dr. Sivilay Genç 30.06.2011*

<div class="yazi"><p><b>Soru:</b> Sevgili Sivilay Abla, İngilizce bilen birini işe alacağım. Mülakata gelenlerin hemen hemen tümü “Okuduğumu anlıyorum, yazabiliyorum da, ama konuşamıyorum” diyor. Hazır üniversite sınavı da yapılmışken konuya bir el atsanız. Onikiden vuran tesbitlerinizle memleket insanımızın İngilizceyle imtihanına çare olsanız. Saygılar sunarım. <b>(İlker Büyükorman)</b></p>
<p><b><br/>Cevap:</b> Sevgili İlker, yabancı dil konuşmak ile tiyatro arasında tahmin edemeyeceğin kadar kuvvetli bir bağ vardır. Başka bir dil konuşmak aslında başka biri olmak demek. Kendin olmaya devam edip başka bir dili konuşamazsın. </p>
<p>“Bir dil bir insan, iki dil iki insan” diyen atalarımız da benim söylediğimi anlatmaya çalışmış, ama bizim insanımız nedense “iki insan gücünde para kazanmak” olarak algılamış. </p>
<p>İkinci insan olmak için birinci insandan sıyrılıp ikinci insanı oynamak (act) gerekir. Bu da dil sınıfında İngilizce öğretmeni tarafından öğretilmez, tiyatrocudan drama eğitimi almak gerekir. Ancak tiyatro ile ilgili literatürümüz o kadar kirli ki, mıntıka temizliği yapmadan drama eğitiminin işe yaraması imkânsız. </p>
<p>Bugün Meclis’te<b> sahnelenen oyunu </b>daha önce de izlemiştik<b>. </b></p>
<p>Amcamın<b> </b>cenazesinde sergilediğin<b> tiyatroya </b>neredeyse<b> </b>ben bile inanacaktım<b> </b>Yenge.</p>
<p>Ülkemizi bölmeye yönelik <b>senaryoları</b> kimin yazdığını biliyoruz.
                                    	<br/><br/>
<a class="lnk2" href="/web/20130602110811/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-tiyatro-ve-ingilizce.htm), [web.archive.org (arşiv bağlantısı)](http://web.archive.org/web/20130602110811/http://www.taraf.com.tr/dr-sivilay-genc/makale-tiyatro-ve-ingilizce.htm)
# Üç boyutlu anatomi atlasları üzerine

*Dr. Sivilay Genç 14.07.2011*

<div class="yazi"><p><b>Soru:</b> Sevgili Sivilay Abla, yaz geldi, erkekler kadınlardan daha çok açıldı saçıldı. Dar ‘t-shirt’ler ile pazılarını pazara çıkaran, kısa pantolonlarla bacak kıllarını rüzgârda dalgalandıran erkeklerin ruh ve sivil hali nedir? <b>(Mustafa Demir)</b></p>
<p><b><br/>Cevap:</b> Sevgili Mustafa, bütün kış sıkıcı spor salonlarında ‘body’lerini ‘build’ etmek için; kendilerinden önce binlerce terli el tarafından kavranmış tutaçları sımsıkı kavrayıp bilmem kaç kilo ağırlıkları kaldırıp indiren ve sonra yeniden kaldırıp indiren ve sonra yeniden kaldırıp indiren, dolap beygiri gibi bu işi her gün tekrar tekrar yapan erkeklere, yaz gelince ortalıkta üç boyutlu anatomi atlası gibi gezmeyi çok görmemelisin.</p>
<p>Dar, dekolte kıyafetler giyip tek tek uğraşarak büyütülmüş kasları sergilemenin birinci nedeni bütün bir sene çekilen bu azabı anlamlı kılmaktır.</p>
<p>Peki, bu azabı çekmenin nedeni nedir?</p>
<p>İlk insanlar hayatta kalabilmek için bütün kaslarını kullanıyorlardı. Bir kadın için bacak kasları gelişmiş bir erkek daha hızlı koşan bir avcı, yani daha lezzetli et yemek demekti. Daha güçlü kolları olan erkek, dışarıdan gelecek tehlikelere karşı ailesini daha iyi koruyan aile reisi, yani daha uzun ve güvenli bir hayat manasına geliyordu. Kaslı erkeğin kadınlar tarafından çekici bulunmasının ontolojik kökleri bunlardır. Bugün olduğu gibi konuyu cinsellikle ilişkilendirmek zırvalıktır çünkü fazlaca gelişmiş kol, bacak, karın kasının cinsel ilişkide hiç bir karşılığı yoktur. </p>
<p>İlerleyen yıllarda buhar makinesinin icadıyla birlikte kasların yerini çeşitli aletler almaya başladı.
                                    	<br/><br/>
<a class="lnk2" href="/web/20130602083937/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-uc-boyutlu-anatomi-atlaslari-uzerine.htm), [web.archive.org (arşiv bağlantısı)](http://web.archive.org/web/20130602083937/http://www.taraf.com.tr/dr-sivilay-genc/makale-uc-boyutlu-anatomi-atlaslari-uzerine.htm)
# Kurban derileri ve uzay

*Dr. Sivilay Genç 21.07.2011*

<div class="yazi"><p><b>Soru:</b> Sevgili Sivilay Abla, Türk Hava Kurumu Uzay Üniversitesi kuruyormuş. 2023’te de ilk Türk uzay mekiğini fırlatmayı planlıyorlarmış. Küçüklüğümden beri uzaya çok ilgi duyuyorum. Üniversite tercihlerim arasında bu üniversiteyi yazmayı düşünüyorum. Ne dersiniz? <b>(Gökhan Yıldız)</b></p>
<p><b><br/>Cevap:</b> Sevgili Gökhan, hep birlikte gözlerimizi yumalım ve “Türk Hava Kurumu” diyelim. Aklımıza ne geliyor. Hepimiz adına ben söyleyeyim. Eski püskü bir kamyonet. Kamyonetin kasasında at hırsızı gibi bir adam. Kasanın kenarına eğri büğrü asılmış “THK Kurban Derisi Aracı” brandası. Bet sesli bir adamın tehditkâr bir üslupla “Kurban derilerinizi Türk Hava Kurumu’na veriniz” anonsu. </p>
<p>Sırf kurban derilerinin parası camilere gitmesin, cemaatlere, tarikatlara gitmesin diye sergilenmiş vahşi bir gayret. Sonuç: Cem Yılmaz tarafından “Kurban derisinden planör yapabilen mucizevî kurum” olarak tanımlanmak ve ziyan edilmiş bir itibar. Rejim için vermeyecekleri, feda etmeyecekleri hiçbir şeyleri olmayan insanların uzay maceramıza indirdikleri derin darbe. </p>
<p>Şimdi bu itibarla kur kurabilirsen uzay üniversitesini, fırlat fırlatabilirsen uzay mekiğini.
                                    	<br/><br/>
<a class="lnk2" href="/web/20130602082819/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-kurban-derileri-ve-uzay.htm), [web.archive.org (arşiv bağlantısı)](http://web.archive.org/web/20130602082819/http://www.taraf.com.tr/dr-sivilay-genc/makale-kurban-derileri-ve-uzay.htm)
# Puanıma yazık olmasın

*Dr. Sivilay Genç 28.07.2011*

<div class="yazi"><p><b>Soru: </b>Sevgili Sivilay Abla, Türkiye’de TM-1 ve MF-4 puan türünde ilk 100’e girdim. Aslında Orhan Pamuk gibi bir yazar olmak istiyorum ama bu puanla İngilizce Tıp ya da Elektronik Mühendisliği kazanabilirken Edebiyat’a gidersem puanıma yazık olacak. Elektronik mühendisi olsam yine de ileride Orhan Pamuk olabilir miyim? <b>(Rumuz: Cevdet Bey’in oğlu)</b></p>
<p><b><br/>Cevap:</b> Sevgili Yavrum, herkes imreniyor belki ama senin durumun en zoru. Bir anda gelen çok para insanı kolayca yoldan çıkarır. Kendine esir eder, hata üzerine hata yaptırır. </p>
<p>Üniversite sınavında alınan yüksek puan da üniversite adayını esir eder. İlk yüze giren bir öğrencinin kâğıt üzerinde her üniversite, fakülte ve bölüm önüne serilidir ancak pratikte yüz bininciden bile daha az seçeneği vardır. Orhan Pamuk olmak isteyen bir genci elektronik mühendisi ya da tıp doktoru yapan derece başarı değildir, olsa olsa kelepçedir.</p>
<p>Sen puanının esiri olma. Gerçekten istediğin bölümü seç. Türkiye’nin en birincisi olmak şairin dediği gibi “Bir namazlık saltanat”. Puanına yazık olacaksa olsun, mühim olan sana yazık olmasın. </p>
<p><b> </b></p>
<p><b><br/>Köküne kibrit suyu</b></p>
<p><b><br/>Soru:</b> Sevgili Sivilay Abla, tercih yapmak için üniversite üniversite geziyoruz. Özel üniversiteler insanı çok iyi ağırlıyor, donanımlı, temiz ama daha, çok yeniler. Köklü bir üniversite seçmek varken yeni bir üniversiteye gitmek risk almak değil mi? <b>(Burcu Batur)</b></p>
<p><b><br/>Cevap:</b> Sevgili Burcu, sadece kök salmış olmak değil kök salana kadar zaman nasıl geçmiş ona bakmak lazım. Seksen yıllık bir üniversitemiz eğer tarihine en azından dört Nobel, otuz buluş sığdırmışsa tamam.
                                    	<br/><br/>
<a class="lnk2" href="/web/20130602101348/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-puanima-yazik-olmasin.htm), [web.archive.org (arşiv bağlantısı)](http://web.archive.org/web/20130602101348/http://www.taraf.com.tr/dr-sivilay-genc/makale-puanima-yazik-olmasin.htm)
# Eskiden Ramazanlar

*Dr. Sivilay Genç 04.08.2011*

<div class="yazi"><p><b>Soru:</b> Sevgili Sivilay Abla, AK Parti yüzde 50 oy alıyor. <i>Zaman</i> gazetesi bir milyon satıyor. Camilerin sayısı artıyor. Sokaklarda başörtülü kadınlar çoğalıyor. Ancak çok tuhaf ki etrafımda oruç tutan sayısı gün geçtikçe azalıyor. Sadece sıcaklardan olduğunu düşünmüyorum. Siz bu durumu neye bağlıyorsunuz? <b>(Didem Yerlican)</b></p>
<p><b><br/>Cevap:</b> Sevgili Didem, eskiden televizyonlarda bezdirene kadar “nerede o eski Ramazanlar, ah Direklerarası’nda her gece mehtaba çıkardık” muhabbetleri yapılırdı. İftar saati ekranlarda Karagöz-Hacivat gösterileri, ünlü tiyatrocuların rol aldığı ortaoyunları yer alır, yüzünü siyaha boyamış Bacı Kalfa’dan masallar dinlenir, yöre yöre iftar sonrası oyunları yerinde tesbit edilirdi. Eskiden Ramazan deyince akla renkli, eğlenceli, büyükanneli, şenlikli bir fotoğraf gelirdi. </p>
<p>Toplum, iktidar, özel televizyonlar dindarlaştıkça Ramazan programları sıkıcılaştı. İftar ve sahur programları, ağızlarında kocaman bir akide şekeri varmış gibi boğul boğul konuşan davudi sesli erkekler geçidi haline geldi. Program boyunca dozajı düşmeden süren cezbe halleri, başlar kırılıp gözler kısılarak yapılan vaazlar.
                                    	<br/><br/>
<a class="lnk2" href="/web/20130602111951/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-eskiden-ramazanlar.htm), [web.archive.org (arşiv bağlantısı)](http://web.archive.org/web/20130602111951/http://www.taraf.com.tr/dr-sivilay-genc/makale-eskiden-ramazanlar.htm)
# Otelde iftar daveti

*Dr. Sivilay Genç 18.08.2011*

<div class="yazi"><p><b>Soru:</b> Sevgili Sivilay Abla, Ramazan’ı esir alan iftar polemiğinden sen mi kaçıyorsun, bana mı öyle geliyor? Afrika’da açlar varken otellerde adam başı üçyüz liralık iftar davetleri verilmesi mi otelin bahçesinde hurma ve zemzem ile iftar açılması mı Ramazan’ın ruhuna daha uygundur? <b>(İlhan Konyalıoğlu)</b></p>
<p><b><br/>Cevap:</b> Sevgili İlhan, Müslüman’ın bir yemeğe üçyüz lira vermesi yanlış değildir. Sözgelimi; yalnızca Istranca Ormanlarında yetişen, yağmur çisesinde ve akşamüstü serinliğinde toplanınca orijinal aromasını veren özel bir böğürtlen cinsinden yapılmış bir tatlıya çok para verilebilir. Bu emeğin hakkını vermektir. </p>
<p>Diğer taraftan kötü otel yemeğine üçyüz lira vermek ise “enayi yerine konulma” maddesi gereğince caiz değildir. Ancak protesto edilen otel davetlerinde, para tabaktaki kararmış mantar soslu avuç içi kadar ete, pilava, önden gelen zeytinyağlı tabağına ve gazı kaçmış sınırsız meşrubata verilmiyor. Şehrin merkezinde, kolay erişilebilir bir konumda, otopark imkânı olan, aynı mekânda ve aynı anda beş yüz kişiye sıcak yemek çıkarabilecek bir organizasyonun tümüne veriliyor. </p>
<p>“Otelde davet için harcayacağın parayı Afrika’ya gönder” çemkirmelerine “Daha fazlasını gönderdim” diye cevap veren davet sahibine “E, bunu da gönder” diye karşı cevap veren ıskontolu kahramanların bilmediği bir şey var. Bu dünyada kötülük hiç bitmeyecek.
                                    	<br/><br/>
<a class="lnk2" href="/web/20130602102716/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-otelde-iftar-daveti.htm), [web.archive.org (arşiv bağlantısı)](http://web.archive.org/web/20130602102716/http://www.taraf.com.tr/dr-sivilay-genc/makale-otelde-iftar-daveti.htm)
# Evlilik programları

*Dr. Sivilay Genç 25.08.2011*

<div class="yazi"><p><b>Soru:</b> Sevgili Sivilay Abla, geçen gün zaplarken takıldığım bir evlilik programında bir adam ile bir kadın aralarında perde varken evden, arabadan, emekli maaşından konuştu. Anlaşır gibi oldular. Sonra aralarındaki perde kalktı. Adam kadına bakıp “Bu kadının işi bitmiş be! Diş miş kalmamış” dedi. Kadın bunun üzerine hafiften nazlı bir omuz kırmayla “Dişleri de sen yaptıracaan” dedi. Bu programlar sizin de midenizi bulandırmıyor mu? <b>(Bülent Karcı)</b></p>
<p><b><br/>Cevap:</b> Sevgili Bülent, normal koşullarda bu sözleri duyan kadının elindekini karşısındaki adama fırlatması ya da en azından oradan kalkıp gitmesi gerekirdi. İnsanlar o kadar çaresizler ki bu kabalıklar üzerine bile bir ilişki kurmaktan çekinmiyorlar. İnsanlar çok yalnızlar ve haklı olarak yalnız ölmekten çok korkuyorlar. Eskiden “Hatice Hala’nın”, “Maho Ağa’nın” çözdüğü meseleye bugün toplumun hiç bir doğal mekanizması ilgi göstermiyor. Evlilik programları adeta toplumsal sorumluluk gösteriyor. Tabii sunucular ve seyirci konuklar bu sorumluluğu kaldırmaktan çok uzak. Onlarda her türlü iyileştirme isteğine varım. </p>
<p>Buradan söz veriyorum. Bir televizyon düzgün bir izdivaç programı yapsın ilk aday benim. Dişlerimi de yeni yaptırdım üstelik. </p>
<p><b><br/>Yoldaş Cuma namazı</b></p>
<p><b><br/>Soru:</b> Sevgili Sivilay Abla, bir sosyalist olarak Kuzey Afrika’da başlayan, Ortadoğu’da devam eden, Yunanistan’ı yakıp yıkan ve son olarak da Londra’dan Avrupa’ya giriş yapan toplumsal hareketlerin Marx’ın müjdelediği devrimin ayak sesleri olduğuna inanıyorum.
                                    	<br/><br/>
<a class="lnk2" href="/web/20130602093432/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-evlilik-programlari.htm), [web.archive.org (arşiv bağlantısı)](http://web.archive.org/web/20130602093432/http://www.taraf.com.tr/dr-sivilay-genc/makale-evlilik-programlari.htm)
# Ürkek ve mahcup sivilleşme

*Dr. Sivilay Genç 01.09.2011*

<div class="yazi"><p><b>Soru:</b> Sevgili Sivilay Abla, 27 Nisan e-muhtırasının Türk Silahlı Kuvvetleri sitesinden kaldırılması Türkiye’nin sivilleşmesi açısından ne anlama gelmektedir? <b>(Orhan Kantarcı)</b></p>
<p><b><br/>Cevap:</b> Sevgili Orhan, Genelkurmay Başkanlığı 27 Nisan e-muhtırasını web sitesinden kaldırmadı. Sadece basın açıklamalarının yedi günden fazla web sitesinde tutulmaması kararı verdi. Böylece dört sene önce verilmiş e-muhtıra da kalkmış oldu. Arşivi kaldırmak, gazeteciler, araştırmacılar için üzücü bir haber. Geçmişe dönük her türlü bilginin araştırıp bulunabildiği internet ortamı için tuhaf bir adım. Bugün geldiğimiz yerden baktığımda ise oldukça ürkek ve mahcup bir sivilleşme girişimi. </p>
<p></p>
<p><b><br/>Ses farkı</b></p>
<p><b><br/>Soru:</b> Sevgili Sivilay Abla, Işık Koşaner’in ses kaydındaki itirafları, daha önce internete düşen paşalara ait benzer ses kayıtlarından daha önemli hale getiren şey nedir? <b>(Serpil Karay)</b></p>
<p><b><br/>Cevap:</b> Sevgili Serpil, bence en önemli şey, daha önce dinlediğimiz ses kayıtlarında, “adamı indirmişler” türü ifadelerle kurulması muhtemel bir cümleyi “Bir masum erimizi vurmuşuz” şeklinde ifade etmiş olması. Yine daha önceki ses kayıtlarında “Savaştayız, olur böyle şeyler” olarak duymaya alışık olduğumuz ruh halinin yerini sorumluluk ve acıma duygusunun almış olması.
                                    	<br/><br/>
<a class="lnk2" href="/web/20130602100245/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-urkek-ve-mahcup-sivillesme.htm), [web.archive.org (arşiv bağlantısı)](http://web.archive.org/web/20130602100245/http://www.taraf.com.tr/dr-sivilay-genc/makale-urkek-ve-mahcup-sivillesme.htm)
# -

*Dr. Sivilay Genç 08.09.2011*

<div class="yazi"><p>Yazarımız yıllık iznini kullandığından bugünkü yazısı gazetede yayımlanmamıştır.
                                    	<br/><br/>
<a class="lnk2" href="/web/20130602081226/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale--36.htm), [web.archive.org (arşiv bağlantısı)](http://web.archive.org/web/20130602081226/http://www.taraf.com.tr/dr-sivilay-genc/makale--36.htm)
# Best Model

*Dr. Sivilay Genç 15.09.2011*

<div class="yazi"><p><b>Soru:</b> Sevgili Sivilay Abla, Türkiye’nin Arap dünyasına model olma isteği beni rahatsız ediyor. Çok tepeden bakmacı bir tavır değil mi? Biz kim oluyoruz da Arap ülkelerine akıl veriyoruz. Hem bakalım onlar ne diyor? Türkiye’yi model almayı onlar istiyor mu bi kere? <b>(Fahrettin Yürekli)</b></p>
<p><b><br/>Cevap:</b> Sevgili Fahrettin, herkes herkese model olabilir. Herkesin herkesin aklına ihtiyacı olabilir. İnsanoğlunun helikopter diye bir araç icat etmesini; durgun suların kenarlarında türeyen, sinek yiyerek beslenen haşeratgiller familyasından büyükçe bir böcek olan “yusufçuk”un model alınmasına borçluyuz.</p>
<p>Evlerimizin vitrinlerini süsleyen dantelin ilk modeli muhtemeldir ki çirkin bir örümceğin ölüm yuvası olarak ördüğü ağdan alınmıştır.</p>
<p>Japonya tüm dünyada ne kadar iyi şey varsa gocunmadan hepsini modelledi. İlk başta yaptıkları pek parlak değildi belki. Hatta biz onlara “tapon” mal diyorduk. Şimdi “T”nin yerini “J” aldı ve Japon malı deyince aklımıza kalite ve estetik geliyor. Hatta Çinliler “Bu daha önce yapılmış bir numaraydı” demedi, daha da ileri gitti.</p>
<p>Bill Gates’e sırf ona akıl versinler diye kaç kişi ayda kaç milyon dolar ödüyordur öğrensek eminim ki dudağımız uçuklar. </p>
<p>Bizim coğrafyada model olmak, akıl vermek niye bu kadar kötü çağrışım yapıyor bilmiyorum ama sanırım bu yüzden geri kaldık. </p>
<p>Bugün Türkiye’nin iyi yaptıkları ve doğruları, hatta daha da çok yapmadıkları, kötü yaptıkları ve pişmanlıkları Arap ülkeleri için paha biçilemez bir hazine olarak ortada duruyor.
                                    	<br/><br/>
<a class="lnk2" href="/web/20130602101926/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-best-model.htm), [web.archive.org (arşiv bağlantısı)](http://web.archive.org/web/20130602101926/http://www.taraf.com.tr/dr-sivilay-genc/makale-best-model.htm)
# Bekara ev yok!!

*Dr. Sivilay Genç 22.09.2011*

<div class="yazi"><p>Tayini terfisi gelenler. Bebeği olacak diye büyük eve geçmek zorunda kalanlar. En çok da üniversite kazanıp şehir değiştirenler. Sevgili hastalarım!</p>
<p>Yaz bitti. Ev arama mevsimi geldi. Yılların ‘ev’lendiremediği müzmin kiracısı olarak sizler için çok işe yarayacak ev arama taktikleri ve emlakçilerin dilinden anlama rehberi hazırladım. Aciliyetine binaen bu hafta üzerinde duracağımız konu: Bekâra ev yok.</p>
<p>Üniversite öğrencilerinin korkulu rüyası bu terimin bütün hâli “Peygamber bile olsa bekâra ev yok” şeklindedir. Ancak aşmanın yolları tabii ki vardır. </p>
<p>Tarifimiz üç-dört erkek için geçerlidir. </p>
<p>Öncelikle evi tutacak bekârlardan en büyük görüneni seçilir. Eğer herkes tıfıl kılıklıysa bıyıkları gür çıkan birine bıyık bıraktırılır. Uzun saçlı, top sakallı asla kadraja sokulmaz. </p>
<p>Bir adet aile tipi irice bir kız bulunur. En yakın zücaciyeciden iki adet sahte alyans alınır ve sağ yüzük parmağına takılır. Evsahibi ve emlakçiyle bıyıklı erkek ve irice kızdan oluşan bu muhteşem çift muhatap olur. Çiftimiz anlayacağınız üzere nişanlıdır. İki ay sonra evleneceklerdir. Çocukları olmadığından ve eşyaları yeni olduğundan dolayı evsahiplerinin en sevdiği kiracılar yeni evliler değil midir zaten? Hatta insafa gelip indirim yapanları bile çıkabilir. </p>
<p>Neyse, çiftimiz işlemleri tamamlayıp anahtarı teslim alırken ilk münakaşalarını evsahibi önünde yaparlar. Bu çok önemlidir, bir ay sonra verilecek havadise evsahibini hazırlar. </p>
<p>Ev tutulur. Komşulara şirinlikler yapılır. Durumuna göre evsahibi “Hayırlı Cumalar” dilemek ya da “Fazla opera biletim var, gelir misiniz” demek için aranır.
                                    	<br/><br/>
<a class="lnk2" href="/web/20130602104611/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-bekara-ev-yok.htm), [web.archive.org (arşiv bağlantısı)](http://web.archive.org/web/20130602104611/http://www.taraf.com.tr/dr-sivilay-genc/makale-bekara-ev-yok.htm)
# Emlak sözlüğü (2)

*Dr. Sivilay Genç 29.09.2011*

<div class="yazi"><p>Sevgili hastalarım. Taşınma mevsimi münasebetiyle geçen hafta başladığımız ve aciliyetine binaen ilk hafta bekâr kiracıların sorunlarına çözüm bulduğumuz emlak konusuna bu hafta devam ediyoruz. İşte kiracıların mutlaka bilmesi gereken emlak terimleri.</p>
<p><b><br/>Keyfe keder:</b> En önemli emlak terimlerinden biridir. Kiralanacak konutun boya-badana durumunu anlatmak için kullanılır. Sözlük anlamı “Boya yaptırmadan da oturulabilir durumda ama boya yaptırırsanız da keyfiniz bilir” şeklindedir. Esas anlaşılması gereken ise başka: </p>
<p>Evin her yerine eski kiracının kokusu sinmiş, duvarlarda çerçeve izleri ve çivi delikleri mevcut, yatak odası mor, tavanlarda is var. Ancak evsahibi boyaya beş kuruş para harcamak istemiyor.</p>
<p><b><br/>Tadilat ister:</b> İlanında tadilat ister yazan bir evi bakmaya gitmeden önce mutlaka tetanos ve tüberküloz aşısı yaptırmalısınız. Yanınızda el feneri de olursa iyi olur. </p>
<p><b><br/>Köprüye on beş dakika:</b> Evin konumuyla ilgili verilen bu tür bilgilerde bir standart yoktur. Hangi hız, hangi araç, hangi yol ve hava koşulunda on beş dakika olduğu emlakçiden emlakçiye, evsahibinden evsahibine değişir. Benim bugüne kadarki gözlemlerime dayanarak; köprüye on beş dakika olarak tarif edilen mesafeler, yanağından kan damlayan semirmiş müteahhit çocuğu tarafından, pazar sabahı 07:00 sularında son model otomobili ile ölçülmektedir.
                                    	<br/><br/>
<a class="lnk2" href="/web/20130602112413/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-emlak-sozlugu-2.htm), [web.archive.org (arşiv bağlantısı)](http://web.archive.org/web/20130602112413/http://www.taraf.com.tr/dr-sivilay-genc/makale-emlak-sozlugu-2.htm)
# Öğretmenlik tarihe karışırken

*Dr. Sivilay Genç 06.10.2011*

<div class="yazi"><p><b>Soru:</b> Sevgili Sivilay Abla, lütfen atama bekleyen öğretmenlerin sorunlarını yetkililere duyurun. Sizden bu konuda yardım bekliyoruz. (Atama Bekleyen Öğretmen Adayları)</p>
<p><b><br/>Cevap:</b> Öğretmen atamalarıyla ilgili tüm köşe yazarlarına olduğu gibi bana da buna benzer çok sayıda mail geliyor. </p>
<p>Öncelikle öğretmen atamaları bir eğitim sorunu değil, bir istihdam sorunu.</p>
<p>Milli Eğitim Bakanı, hâlâ kendi kendine yetebilen ülke olmayı marifet sayan anlayışla hazırlanmış ders kitaplarının içeriğiyle ilgilenmek yerine bu istihdam sorunuyla meşgul oluyor. Bu konu Bakanlığın gündemini kilitliyor. Enerjisini tüketiyor, imajını aşağı çekiyor.</p>
<p>Hâlbuki; sadece atanmayı bekleyenlerin değil atanmış öğretmenlerin bile üzerine çığ gibi büyüyerek gelen daha büyük bir sorun var. Öğrenmek isteyen ile öğrenilecek bilgi arasında bir aracıya gün geçtikçe ihtiyaç kalmıyor. </p>
<p>Bir öğretmen iki şekilde sınıfında otoritesini kurabilir. Dövebilme ayrıcalığıyla ya da bilgisiyle. </p>
<p>Yakın bir zamana kadar; “öğretmenin vurduğu yerde gül biter” safsatasıyla yumuşatılmış, “dayak cennetten çıkmadır” zırvasıyla meşrulaştırılmış şiddet politikası Türk Milli Eğitim sisteminde kurumsallaşmıştı. Kızılcık sopası neredeyse ders araç gereçleri envanterine girmişti.
                                    	<br/><br/>
<a class="lnk2" href="/web/20130602110936/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-ogretmenlik-tarihe-karisirken.htm), [web.archive.org (arşiv bağlantısı)](http://web.archive.org/web/20130602110936/http://www.taraf.com.tr/dr-sivilay-genc/makale-ogretmenlik-tarihe-karisirken.htm)
# Derthill Rezidans

*Dr. Sivilay Genç 13.10.2011*

<div class="yazi"><p><b>Soru:</b> Sevgili Sivilay Abla, geçen haftalarda yazdığın enfes emlak yazıları üzerine sana danışmaya karar verdim. Zaten ruh ve sivil hastalıkları uzmanısın. Barınma da sivil bir konu ve eviniz bazen sinirlerinizi bozabiliyor. Efendim, ben Kuzguncuk sırtlarında Boğaz gören küçük bir evde oturuyordum. Yokuştu, park yeriydi derken sattık savuşturduk, bankaya da borçlandık ve bir rezidansın otuz yedinci katından daire satın aldık. Havuzu var, fitness salonu var dedik manzaramızdan feragat edip, senin deyiminle “Pazar sabahı 130 km. hızla giden otomobil ile köprüye on beş dakika” mesafede olan sitemize taşındık. </p>
<p>Allah sizi inandırsın sekiz ayda üç kez havuza, iki kez fitness salonuna gittim. İşten eve döndüğümde kravatımı bile çözesim gelmiyor. Karım da ben de daha önce hiç olmadığı kadar eve iş getirmeye başladık. Şen yuvamızı kasvet sardı. Acaba bize nazar mı değdi yoksa yüksek rakım mı çarptı? Bize yardım edin, yuvamızı kurtarın. <b>(Efecan Baturlu)</b></p>
<p><b><br/>Cevap:</b> Sevgili Efecan oğlum, senin derdine çare bulabilmek için haftasonumu o hill senin bu konak benim gezerek geçirdim. Sorunu yerinde tesbit ettim. </p>
<p>Öncelikle çok iyi bilmemiz ve hiç aklımızdan çıkarmamız gereken bir gerçek var: Üzerimizde bir hayalet dolaşıyor. O hayalet şeytani bir akıla sahip neo-kapitalizmin hayaletidir.
                                    	<br/><br/>
<a class="lnk2" href="/web/20130602085852/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-derthill-rezidans.htm), [web.archive.org (arşiv bağlantısı)](http://web.archive.org/web/20130602085852/http://www.taraf.com.tr/dr-sivilay-genc/makale-derthill-rezidans.htm)
# -

*Dr. Sivilay Genç 20.10.2011*

<div class="yazi"><p>Yazı formatım şu anki yasımı ve üzüntümü yansıtmaya uygun olmadığından bugün yazı yazamadım. Özür dilerim.
                                    	<br/><br/>
<a class="lnk2" href="/web/20130602110058/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale--46.htm), [web.archive.org (arşiv bağlantısı)](http://web.archive.org/web/20130602110058/http://www.taraf.com.tr/dr-sivilay-genc/makale--46.htm)
# Bir uyuyup uyanalım

*Dr. Sivilay Genç 27.10.2011*

<div class="yazi"><p><b>Soru:</b> Sevgili Sivilay Abla, yapılacak çok iş, okunacak çok kitap, görülecek çok yer, yazılacak çok yazı var. Uykuyu günde dört saate indirmeye çalışıyorum. Bana ne tavsiye edersiniz? <b>(Can Dirikan)</b></p>
<p><b><br/>Cevap:</b> Sevgili Can, bu kararından vazgeçmeni tavsiye ederim. Uyumak güzeldir. Uyku insanlık varolalı beri zengin-fakir, kadın-erkek, efendi-köle, güzel-çirkin herkesin eşitlendiği ve aynı lezzeti tattığı iki şeyden biridir. Diğeri anne sütüdür ancak malumunuz anne sütünde eşitlenmek uyku gibi bir ömür değil hepi topu iki yaşına kadar sürer. </p>
<p>Daha fazla okumak, daha çok yazmaktaki ölçü görecelidir. Uykudan fedakârlık etme yarışına hiçbirimiz girmezsek daha fazla okuyamadı diye kimse mutsuz olmaz. Zaten uykudan kesmeden de günlük hayatta boşa harcadığımız birçok zamanımızı okuyamadığımızı okumak, gezemediğimizi gezmek için rahatlıkla kullanabiliriz. </p>
<p>Ben, dünya uyku standardı olan Tavuk-Baykuş Cetveli’ne göre tam bir uykuseverim. Tavuk gibi uyurum Baykuş gibi uyanırım. Hatta benim gibi uykuseverlerle güçlerimizi birleştirmek için bir hareket başlatmıştım. Seni ve şikâyeti ne olursa olsun tüm hastalarımı da harekete katılmaya davet ediyorum. </p>
<p>Grubumuzda düzenli olarak uyurgezerlik eğitimi verilmekte. Bu eğitimi başarıyla tamamlayanlar uykularını bölmeden gece tuvalete kalkabilir, su içebilir, çocuğun üstünü örtebilir hatta geceden nohudu suya bastırabilir.
                                    	<br/><br/>
<a class="lnk2" href="/web/20130602092746/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-bir-uyuyup-uyanalim.htm), [web.archive.org (arşiv bağlantısı)](http://web.archive.org/web/20130602092746/http://www.taraf.com.tr/dr-sivilay-genc/makale-bir-uyuyup-uyanalim.htm)
# Naylon çorap anayasası

*Dr. Sivilay Genç 03.11.2011*

<div class="yazi"><p><b>Soru:</b> Sevgili Sivilay Abla, herkesin dilinde yeni anayasa, sivil anayasa var. Cemil Çiçek bile anayasa yapmak için kolları sıvamış. Anayasa, depremi durdurabilir mi? Asker cenazelerini bitirebilir mi? Sonra anayasa yaptığımızda hayalkırıklığına uğramayalım. Acaba bir anayasadan çok şey mi bekliyoruz? <b>(Rıdvan Özdemir)</b></p>
<p><b><br/>Cevap:</b> Sevgili Rıdvan, bir anayasa depremi durduramaz ama deprem olurken evleri tutabilir. Kurban Bayramı yaklaşıyor. Bahisler açıldı. Bu bayram trafik kazalarında yüz altmış kişi mi ölecek, yüz yetmiş kişi mi? tahminleri yapılıyor. Yeni bir anayasa kazaları kökünden kurutamaz ama yüz altmış sayısını on altıya düşürebilir. Terörü ‘küt’ diye bitiremez ama imkân yetersizliğinden ve zaaflardan kaynaklanan asker ölümlerini bitirebilir.</p>
<p>Hatta tüm bunlar için yeni bir anayasa yapmaya bile gerek yok, tek bir maddeyi kaldırmak yeterli:</p>
<p>Madde 3- Türkiye Devleti, ülkesi ve milletiyle bölünmez bir bütündür.</p>
<p>“Şair burada ne demek istemiş” sorularına cevap bulmakta zorlandığımız bu cümle 1961 Anayasası’nda icat edilmiş. Türkiye Cumhuriyeti rejiminin DNA dizilimi olarak, hiçbir değişikliğe uğramadan, 1982 Anayasası’nın değiştirilmesi teklif dahi edilemez maddeleri arasında yerini almış.   </p>
<p>“Türkiye Cumhuriyeti rejimini tek cümlede ifade et” başlıklı, milyon dolar ödüllü bir yarışma düzenlesek bu kadar iyisini yazan kimse çıkmaz.
                                    	<br/><br/>
<a class="lnk2" href="/web/20130602094003/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-naylon-corap-anayasasi.htm), [web.archive.org (arşiv bağlantısı)](http://web.archive.org/web/20130602094003/http://www.taraf.com.tr/dr-sivilay-genc/makale-naylon-corap-anayasasi.htm)
# Varoluşsal araba çıkartması

*Dr. Sivilay Genç 17.11.2011*

<div class="yazi"><p><b>Soru:</b> Sevgili Sivilay Abla; bilmem siz de fark ettiniz mi? Otomobilinin arka tamponuna “Kemal Atatürk” imzalı çıkartma yapıştıranların sayısı her geçen gün artıyor. Bu durum neye delalet eder? Hürmetlerimi sunarım. <b>(Oğuzhan Kaplan)</b></p>
<p>Sevgili Oğuzhan; insanlar, otlar, böcekler, organizmalar, organizasyonlar, ideolojiler, kısacası her şey varlığını ortaya koymak ister. Biz buna Varoluşsal İhtiyaç diyoruz. Normal koşullarda varlık gösteremeyen insanlar, otomobillerin, kamyonların, dolmuşların arkasına yazdıkları yazılarla kendilerini ifade eder. </p>
<p>Örneğin “Şoför dediler vermediler” kamyon ve dolmuşlarda sıkça rastladığımız bir isyan cümlesidir. Mesleği beğenilmediği için sevdiği kızı alamayan, bu duruma itiraz edecek gücü de olmayan ezilmiş bir insanın kendini ortaya koyma biçimidir. </p>
<p>Mercedes arabaların tamponunda karşılaştığımız “Kıroyum ama para bende” deyişi, kılıksız olduğu için hor görülen bir adamın otomobilinden aldığı güçle kendisini ötekileştirenlere, ilgi göstermeyen kadınlara meydan okuyuşunun kristalize olmuş halidir.</p>
<p>Yine araba camlarında sıkça gördüğümüz hemşericilik vurgulu il plaka numaraları, yaşadığı şehre yabancı kalmış, ayak uyduramamış, dışlanmış kimselerin sahipsiz olmadıklarını cümle âleme duyurmak için seçtikleri yoldur. </p>
<p>“Kemal Atatürk” imzalı araba çıkartmaları; CHP’nin oy oranlarındaki düşme, Kemalizmin marjinal muhalif gazeteler ile asabı bozuk emekli amcalar, teyzeler tarafından temsil edilmesinin sonucu ortaya çıkan bir ihtiyaçtır.
                                    	<br/><br/>
<a class="lnk2" href="/web/20130602112818/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-varolussal-araba-cikartmasi.htm), [web.archive.org (arşiv bağlantısı)](http://web.archive.org/web/20130602112818/http://www.taraf.com.tr/dr-sivilay-genc/makale-varolussal-araba-cikartmasi.htm)
# Futbola hayat öpücüğü

*Dr. Sivilay Genç 24.11.2011*

<div class="yazi"><p><b>Soru:</b> Sevgili Sivilay Abla, Türkiye’nin bir sürü sorunu arasında bir de futbolda şike, şiddet meselesi var. Benim ödediğim vergilerle maaş alan milletvekillerinin futbol için komisyonlar kurup çalışması, yasalar çıkarması; savcıların, hâkimlerin futbol için mesai yapmasına itirazım var. Ruh ve sivil hastalıklarından sonra futbol konusuna da el atabilirseniz çok memnun olurum. Saygılarımla. <b>(Metin Ekici)</b></p>
<p><b><br/>Cevap:</b> Sevgili Metin, futbolun sorunu şike, şiddet ya da teşvik pirimi değil. Açıkçası futbol çok sıkıcı ve bu kadar sıkıcı bir oyunun geleceği yok. Futbol gücünü seyirlik olmasından ve bu sayede bir endüstri haline gelmesinden alıyordu. Ancak artık çocukların kundaklanmadığı bir çağda yaşıyoruz. Yeni nesillerin kahramanları Keloğlan, Heidi ya da Uçan Kaz Norton değil. Yeni kahramanların bin bir türlü marifeti var. (Bakınız: BenTen.)</p>
<p>Hız, yetenek ve andrenalin algıları geçmişe göre elliye katlanmış, ısısı ayarlı alışveriş merkezlerinde volta atan, klimalı arabalarda seyahat eden, gözleri HD televizyonun tadına alışmış insanların; biryerlerine batan tribünlerde sıcakta, soğukta, ayazda oturup; yirmi iki kişinin minicik bir topun etrafında koştuğu (koşmak derken toplamı 1400 metre koşucusu kadar da koşmuyor), iki saat boyunca ortalama bir buçuk skorun gerçekleştiği bir oyuna daha fazla ilgi göstereceğini sanmak ahmaklıktan başka bir şey değil.
                                    	<br/><br/>
<a class="lnk2" href="/web/20130602103402/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-futbola-hayat-opucugu.htm), [web.archive.org (arşiv bağlantısı)](http://web.archive.org/web/20130602103402/http://www.taraf.com.tr/dr-sivilay-genc/makale-futbola-hayat-opucugu.htm)
# Fareler ve köpekbalıkları

*Dr. Sivilay Genç 08.12.2011*

<div class="yazi"><p><b>Soru:</b> Başbakan ameliyat olduktan sonra türlü türlü haberler çıktı. Siz de bir doktorsunuz. Sizce Başbakan’ın sağlığı nasıl? <b>(Göknur Baltacı)<br/><br/></b><b>Cevap:</b> Sevgili Göknur, ben malum toplum doktoruyum. Başbakan’ı muayene edemem. Etsem de bir teşhis koyamam. Ancak içinde yaşadığı topluluğu inceleyebilirim. Bir gemi su almaya başladığında gemi içinde ilk fareler hareketlenir. Gemi dışında ise köpekbalıkları turlamaya başlar. Başbakan’ın sağlık durumunu anlamak için önce AK Parti içindeki farelere bakmak lazım. Sonra da Ankara’nın köpekbalıklarını gözlemlemek lazım. Artan hareketliliğin derecesine göre Başbakan’ın sağlık durumu hakkında kesin bir kanıya varabiliriz. </p>
<p><b> </b></p>
<h3><br/>Çelişkileriyle sevmek</h3>
<p><b><br/>Soru:</b> Sevgili Sivilay Abla, Ergenekon davası da KCK tutuklamaları Tayyip Erdoğan’ın, hükümetin parmağı olmadan yapılamaz diyen aynı kişiler Dersim katliamı Atatürk’ün haberi olmadan yapıldı diyorlar. Bu çelişkilerini aşmaları için kendilerine ne tavsiye edersiniz. <b>(Mehmet Kanar)<br/><br/></b><b>Cevap:</b> Sevgili Mehmet, biz o arkadaşları kendi hallerine bırakalı çok oldu. Onları çelişkileriyle sevmeyi öğrendik. Sen de bize katılmaz mısın?</p>
<h3><br/>Doktorların kazancı</h3>
<p><b><br/>Soru:</b> Sevgili Sivilay Abla, Sağlık Bakanı kafayı doktorlara takmış durumda.
                                    	<br/><br/>
<a class="lnk2" href="/web/20130602101915/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-fareler-ve-kopekbaliklari.htm), [web.archive.org (arşiv bağlantısı)](http://web.archive.org/web/20130602101915/http://www.taraf.com.tr/dr-sivilay-genc/makale-fareler-ve-kopekbaliklari.htm)
# Ekmek, yoğurt, çay ve statüko

*Dr. Sivilay Genç 15.12.2011*

<div class="yazi"><p>Bir yerde statüko santrali patlamış, rüzgâr statüko iyonlarını üzerimize yağdırmış. Suyumuz, buğdayımız, çayımız çimenimiz etkilenmiş. Genetiğimizde kalıcı hasarlar oluşturmuş, kuşaktan kuşağa sirayet etmiş statükoculuk.</p>
<p>Hiç büyük laflar etmeyeceğim, Gündelik hayattan örnekler sunacağım.</p>
<p>Dünyada en çok ekmek tüketen ülkelerin başındayız. Ekmek bizim için en temel yiyecek maddesi. Ekmek üzerine şarkılarımız, şiirlerimiz var. Hayatı devam ettirmeyi “ekmeğini kazanmak” olarak tanımlıyoruz. Hâl böyle iken; küçük bir Avrupa ülkesinin kenar mahallesindeki fırında bin bir çeşit ekmeğe rastlarken, bizim esas oğlan francalanın en yakın rakibi gramajı ya da eni-boyu farklı bir başka francala.</p>
<p>Yoğurt. Adını bizim koyduğumuz yegâne uluslararası şey. Computer, television ile yarışamasa da, yabana da atılamaz. Bizim yoğurt çeşitlerimiz; kaymaklı yoğurt, kaymaksız yoğurt, az yağlı yoğurt, tam yağlı yoğurt, 350 gr. yoğurt, 1 kg. yoğurt. Amerika’da bir marketin yoğurt reyonunda kırk sekiz çeşit yoğurt saymıştım. Her birinin tadı diğerinden farklı kırk sekiz yoğurdun her birinin de en az üç boyu vardı. Bizim yoğurttan istemek için özellikle belirtmen lazım. Yani “the yogurt” diye bir şey yok. </p>
<p>Bu sabah kaç kişi sabah kahvaltısında çay içti parmak kaldırsın. Beş milyon? On milyon? Yirmi milyon mu yoksa? Bence daha fazla.
                                    	<br/><br/>
<a class="lnk2" href="/web/20130602102525/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-ekmek-yogurt-cay-ve-statuko.htm), [web.archive.org (arşiv bağlantısı)](http://web.archive.org/web/20130602102525/http://www.taraf.com.tr/dr-sivilay-genc/makale-ekmek-yogurt-cay-ve-statuko.htm)
# Onlar ağlamasın da kim ağlasın

*Dr. Sivilay Genç 22.12.2011*

<div class="yazi"><p><strong>Soru:</strong> Sevgili Sivilay Abla; biz karı koca birimiz Amerikan, birimiz Fransız ekolü kolej mezunuyuz. Çocuklarımızı ve şimdi de torunlarımızı aynı okullara gönderdik. Emekli olduktan sonra mezun olduğumuz kolejlerin mail gruplarında fazla vakit geçirir olduk. Yazılan yazıları, gönderilen mailleri okursanız Türkiye’nin bir yangın yeri olduğunu düşünürsünüz. Mail grubu üyelerinin hayatlarına bakarsanız, dünyanın herhangi bir yerinde yaşayan bir insanın gıpta edeceği kadar iyi hayatlarla karşılaşırsınız. Biz bu denklemin içinden çıkamıyoruz. Yardımınızı rica ediyoruz. <b>(Betül – Sinan A.)<br/><br/></b><strong>Cevap:</strong> Sevgili Betül ve Sinan; Türkiye bir zamanlar etrafı surlarla ve hendeklerle çevrili bir derebeylikti. Bu hendeklerin içerileri timsahlarla doluydu. Derebeyinin iznini alıp surun dışına çıkabilen mutlu azınlık mevcuttu. Türk parası geçerli değildi. Uçak yoktu ya da çok pahalıydı. Dil bilen insan yok denecek kadar azdı. Dil bilmeyenin yol, iz bulması olanaksızdı. Kimse Türklere vize veremeye can atmıyordu. </p>
<p>Böyle bir dönemde, Amerikalıların, Fransızların okullarında okuyanlar dünyanın en fırsat eşitsizliğinin şanslı tarafındaydılar.
                                    	<br/><br/>
<a class="lnk2" href="/web/20130602104316/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-onlar-aglamasin-da-kim-aglasin.htm), [web.archive.org (arşiv bağlantısı)](http://web.archive.org/web/20130602104316/http://www.taraf.com.tr/dr-sivilay-genc/makale-onlar-aglamasin-da-kim-aglasin.htm)
# Yılbaşı süslemesi

*Dr. Sivilay Genç 29.12.2011*

<div class="yazi"><p>Sevgili Hastalarım. Malumunuz cumartesi gecesi bir yılda beli kamburlaşmış, sakalları ağarmış 2011 gidecek ve yerine on yaşlarında cıvıl cıvıl bir genç kız olarak 2012 gelecek. Oysa daha dün gibiydi: TRT ekranlarında zıplaya zıplaya sahneye koşan 2011. Zaman dediğin, yılın hem cinsiyetini değiştiriyor hem de on iki ayda belini büküp saçlarını ağartıyor. </p>
<p>Yeni yıl vesilesiyle ben de kendi yılbaşı eğlencemi hazırladım ve köşeye yılbaşı süsleriyle süsledim. Buyurun, eğlenin.</p>
<h3><br/>Çam katliamı </h3>
<p>Yeni yılla ilgili en çok yapılan eleştirinin başında çam katliamı geliyor. Dünyada yaşayan her bir insan için yedi ağaç kesiliyormuş. Türkiye’de her yıl mobilya, kâğıt ve yakacak ihtiyacı için on altı milyon metreküp kereste ihtiyacı var. Bir ağaçtan en fazla bir metreküp odun çıkacağını düşünecek olursak Türkiye’de her yıl en az on altı milyon ağaç kesiliyor demektir. Kesilen ağaçlar bize kitap, defter, kapı, sehpa, şöminede çıtırdayan ateş olarak geri dönüyor. Bu ağaçların büyük bir kısmı da çam olmalı. Zaten kesilmiş olan çamların en az işe yarayan tepelerinin iki hafta boyunca evlerin salonlarını süslemesinde bence bir sakınca yok, tam tersine evlere çam kokusu vermesi açısından güzel bile olur. Mühim olan çamın işi bittikten sonra geri dönüşüme verilmesi, çöpe atılmaması. </p>
<h3><br/>Kestaneli hindi</h3>
<p>Tatlı ile tuzluyu Berlin duvarıyla birbirinden ayırmış bir damak zevkinin, bir yıl boyunca hindi etini ağzına sürmemiş temsilcileri yılbaşı gecesi kestaneli, kuşüzümlü, şekerli hindi yiyor ve gecenin en manasız olayına imza atmış oluyor.
                                    	<br/><br/>
<a class="lnk2" href="/web/20130602084203/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-yilbasi-suslemesi.htm), [web.archive.org (arşiv bağlantısı)](http://web.archive.org/web/20130602084203/http://www.taraf.com.tr/dr-sivilay-genc/makale-yilbasi-suslemesi.htm)
# Zaman düşmanlığı 

*Dr. Sivilay Genç 05.01.2012*

<div class="yazi"><p><b>Soru:</b> Sevgili Sivilay Abla, televizyonlardan saç kurutma makinesine kadar bütün elektronik eşyaların elektromanyetik alanları havayı iyonize ediyormuş. Bu iyonlar havada asılı kalıyormuş ciğerlerine çekince hapı yutuyormuşsun. </p>
<p>Her yerde internet çekiyor diye seviniyoruz ya. O kablosuz modem dalgaları jilet gibi kesikler atıyormuş vücudumuza. Çamaşır makinesi sıkmaya başladığında oradan kaçın diyorlar. Hayat nereye gidiyor abla? <b>(Hazal Genç)<br/><br/></b><b>Cevap:</b> Sevgili Hazal, son zamanlarda bu hâl gittikçe yayılıyor. Eski olan her şey iyi. Yeni olan her şey kötü. Teknoloji bize düşman. </p>
<p>“Ah ne güzeldir soba sıcağı, çıtır çıtır odun sesi” edebiyatının dibine vuran bir apartman sakinini ocak ayında üç gün Bolu’da sobalı bir evde yaşamaya davet etmek istiyorum. Cehennem gibi sıcak sobanın başından kalkıp buz gibi mutfakta yemek pişirmenin sıcak kumlardan serin sulara atlamak olmadığını anlayacaktır. Üç günlük soba hayatı bitmeden kendisini bir de banyo yapmaya ikna edebilirsek evine döndüğünde kalorifer borularını yalayacağından kuşkum yok. </p>
<p>Yaratılan mahlûkat içinde fiziksel olarak doğaya karşı en hazırlıksız olan biziz. </p>
<p>İlk insanları düşün. Avret mahallerinde birer incir yaprağı. Elde yok, avuçta yok.
                                    	<br/><br/>
<a class="lnk2" href="/web/20130602101440/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-zaman-dusmanligi.htm), [web.archive.org (arşiv bağlantısı)](http://web.archive.org/web/20130602101440/http://www.taraf.com.tr/dr-sivilay-genc/makale-zaman-dusmanligi.htm)
# Kâğıt kokusu

*Dr. Sivilay Genç 19.01.2012*

<div class="yazi"><p><b>Soru:</b> Sevgili Sivilay Abla, herşey elektronikleşiyor. Kitaplar tablet oldu. Kütüphaneler online oldu. Söyleyin kâğıt kokusunun yerine soğuk tablet alabilir mi? <b>(Salih Renkbey)</b></p>
<p><b><br/>Cevap:</b> Sevgili Salih, bu şikâyeti yapan tarihteki ilk insan değilsin. Zamanında taştan tabletler vardı. İnsanlar parşömen dediğimiz hayvan derileri üzerine de yazı yazabileceklerini keşfettiklerinde “ah o taşın kokusu” diye ağlaşan, “kitabın bir ağırlığı kalmadı” diye dert yananlar çok olmuştu. Sonra parşömenin yerini kâğıt aldı. Tahmin edeceğin gibi pis deri kokusu kıymete bindi. “Sayfa çevirmeye alışamadım” diyenler, kâğıdın suya, neme dayanıklı olmadığını deneylerle ispatlayanlar ve daha neler neler. </p>
<p>Taş ve deriye göre kâğıdın saltanatı çok bile sürdü. Tabletler geç bile kaldı. İleride muhtemelen kitapları beynimize yükleyecekler. O zaman da “eskiden tabletimize ne güzel kitap indirirdik, gözlerimizle süze süze okurduk” deyip hayıflananlar olacak (Erol Taş gülüşü ile). Zamana karşı ayak direyenler her daim kaybedecek.</p>
<p><b> </b></p>
<h3><br/>Katil törenler</h3>
<p><b><br/>Soru:</b> Sevgili Sivilay Abla, 19 Mayıs stadyum törenlerinin kaldırılması üzerine çok tartışmalar oldu. Stadyum törenleri kaldırılmasın diyenler “Atatürk elden gidiyor” dedi.
                                    	<br/><br/>
<a class="lnk2" href="/web/20130602103330/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-kagit-kokusu.htm), [web.archive.org (arşiv bağlantısı)](http://web.archive.org/web/20130602103330/http://www.taraf.com.tr/dr-sivilay-genc/makale-kagit-kokusu.htm)
# ‘Sen mevsimler gibisin, değişirsin sevgilim’

*Dr. Sivilay Genç 26.01.2012*

<div class="yazi"><p><b>Soru:</b> Sevgili Sivilay Abla, ben bu mektubu size Hatay’dan yazıyorum. İlimize kar yağdı. Yoksa küresel ısınma denen şey bir yalan mı? <b>(Hamdi Gezgin)<br/><br/></b><b>Cevap:</b> Sevgili Hamdi, küresel ısınma için yaptığı çalışmalardan dolayı Nobel Barış Ödülü ve <i>Kürsel Isınma</i> filminden dolayı aynı yıl Oscar alan Al Gore’a göre Hatay’a kar yağmaması gerekiyor. Kar zannettiğin şey bir dondurma firmasının yapay kar eğlencesi olmasın. </p>
<p>Şaka, şaka. Dünyanın yağını balını yemiş de semirmiş, yüzünden kan, can damlayan Al Gore’un çevreciliğini bir tarafa bırakırsak, doğrusu küremizde mevsimler hep değişiyor. </p>
<p>Bugün animasyon filmleri yapılan buzul çağı küremizin ilk bilinen küresel mevsim değişikliği olmalı. Hem de ozon tabakasını delecek hiç bir deodorantın ya da deterjan fabrikasının olmadığı bir dönemde bu durum yaşandı. Sonra inananlar için tüm kutsal kitapların söz ettiği Nuh tufanı var. “Nuh bir efsanedir” diyenler için daha yakın bir örnek de var elimde. Türklerin Orta Asya’dan Anadolu’ya göç etmesine neden olan büyük mevsim değişikliğine ne demeli. Hem de tüm bunlar, kuru bakliyatı fazla kaçıran insanlardan başka gaz salınımının mümkün olmadığı yıllarda oldu.
                                    	<br/><br/>
<a class="lnk2" href="/web/20130602110923/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-sen-mevsimler-gibisin-degisirsin-sevgilim.htm), [web.archive.org (arşiv bağlantısı)](http://web.archive.org/web/20130602110923/http://www.taraf.com.tr/dr-sivilay-genc/makale-sen-mevsimler-gibisin-degisirsin-sevgilim.htm)
# Çocukluğumuzda yediğimiz helvalar, bugün kulağımızı tırmalar...

*Dr. Sivilay Genç 02.02.2012*

<div class="yazi"><p><b>Soru:</b> Sevgili Sivilay Abla, siz haftalardır “iyiye gidiyoruz iyiye gidiyoruz” diye sayıklayıp duruyorsunuz ama bu sefer yanılıyorsunuz. Hiç bir şeyin tadı eskisi gibi değil. Çocukken yukarı mahalledeki bakkaldan yirmi beş kuruşa iki yüz gram yaz helvası kestirirdik. Bakkal gazete kâğıdına sarıp verirdi. Helvayı ağzımızda çevire çevire yerdik. Yerdik ama tadına doyamazdık. Yeni bir tane alacak paramız da olmadığı için gazete kâğıdında kalan kırıntılar yalardık, dilimiz mürekkep olurdu. Sorarım size zaman ağzımızın tadını kaçırmıyor da ne yapıyor? Helvanın tadını kim çaldı? <b>(Muhittin Battal)<br/><br/></b><b>Cevap:</b> Sevgili Muhittin, çocukken yediğin helvaların bugün aynı lezzette olmamasının bir numaralı sebebi senin artık çocuk olmaman olabilir mi? Çocukken vücudunun deli gibi şekere ihtiyacı vardı. Yediğin ene değil boya gidiyordu. Sonra büyüdün. Şeker ihtiyacın azaldı. Boyun uzamaz oldu. Yediğin şekerler göbeğe gitmeye başladı. Gazetelerin sağlık köşelerinde fazla şeker tüketiminin zararlarıyla ilgili envai çeşit yazıya rastladın. Yaş ilerledikçe yazılanların gerçek olduğunu gördün. Üçüncü dilim baklavadan sonra çarpıntılar başladı.
                                    	<br/><br/>
<a class="lnk2" href="/web/20130602081710/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-cocuklugumuzda-yedigimiz-helvalar-bugun.htm), [web.archive.org (arşiv bağlantısı)](http://web.archive.org/web/20130602081710/http://www.taraf.com.tr/dr-sivilay-genc/makale-cocuklugumuzda-yedigimiz-helvalar-bugun.htm)
# Samanyolu TV günahı

*Dr. Sivilay Genç 09.02.2012*

<div class="yazi"><p><b>Soru:</b> Sevgili Sivilay Abla; Marmara Üniversitesi İletişim Fakültesi öğrencisi Mikail Boz, Fakülte Dekanı Yusuf Devran’ın dekan olmasını <i>Ekşi Sözlük</i>’te eleştirmiş. Kendisinin ideal dekan adaylarını açıklamış. Bunun üzerine Dekan disiplin kurulunu toplayıp öğrenciye uzun bir sure okuldan uzaklaştırma cezası vermiş. Babam “Talebe hocasına hep saygılı olmalı” diyor. Ben ise dekan da olsa herkes eleştirilebilir diyorum. Ne dersiniz? Babam mı haklı, ben mi? <b>(Sultan Berberoğlu)<br/><br/></b><b>Cevap:</b> Sevgili Sultan; eskiden, eskiden diyorsam internet çağına göre eski yani üç-beş yıl öncesi, kız istemeye giden damat adayları bile <i>Ekşi Sözlük</i>’ten araştırılırdı. Şimdilerde ise sözlükte söz hakkı olmayan savunmasız insanlara arkadan saldırılan modası geçmiş bir yer oldu. Böyle bir mecrada kendisi hakkında yazılanları ciddiye alıp kelli felli disiplin kurullarını harekete geçiren, hem de iletişimci olan, Dekan’ı şiddetle kınıyorum. Üniversite disiplin kurulları da hukuk ilmi açısından neredeyse İstiklal Mahkemeleriyle eşdeğerdir. </p>
<p>Diğer taraftan senin sorun vesilesiyle öğrencinin mesajına metin analizi yaptım. 1930’lu yıllarda Caddebostan Plajı’na İstanbul’un arka semtlerinden insanların akın etmesi ve Caddebostan’da oturanların kalabalıktan denize gidememesi olayını haberleştiren <i>Cumhuriyet</i> gazetesinin habere attığı o muhteşem başlık “Halk plajları doldurdu, vatandaş denize giremedi”den sonra gördüğüm en müthiş söze Mikail Boz’un <i>Ekşi Sözlük</i> mesajında rastladım.
                                    	<br/><br/>
<a class="lnk2" href="/web/20130602153546/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-samanyolu-tv-gunahi.htm), [web.archive.org (arşiv bağlantısı)](http://web.archive.org/web/20130602153546/http://www.taraf.com.tr/dr-sivilay-genc/makale-samanyolu-tv-gunahi.htm)
# Gerçeklik tapıcılığı

*Dr. Sivilay Genç 16.02.2012*

<div class="yazi"><p>Geçen gün bir üniversitede çocuklara yönelik düzenlenen bir kamp programının resim sergisini gezdim. Yaşları beş ile on iki arasında değişen çocukların yaptıkları resimleri birbirinden çirkindi. </p>
<p>Çocukluk; insan ömrünün en heyecanlı, en enerjik, hayal gücü en yüksek olması gereken biyolojik evresiyken, bu çocuklar bu kadar kötü resimler çizmeyi nasıl başarıyorlar, aklım almadı. Bir kere bütün resimlerde bina var. İyimser olmak gerekirse çocuklar daha bu yaşta Maslow’un ihtiyaç sıralamasını tutturmuşlar. Barınma ihtiyacına resimlerinde müstesna bir yer ayırmışlar. Hayır, son zamanlarda konut üreten müteahhitler çok kazanıyor, ondan mı bu konut düşkünlüğü diye düşündüm ancak bu resimlerin benim çocukluğumda da böyle çizildiğini hatırladım. Taze dimağlardaki bu ev düşkünlüğünü “Orta Asya’dan göçtük”, “Osmanlı çadırlarda kuruldu” gibi ev hasreti oluşturacak iğdiş eden tarih bilgilerinin de payı büyük olmalı. </p>
<p>Resimlerde tabii sadece çatılı binalar yok. Haliyle insan da var. Ayrık duran bacaklarının arasından neredeyse kamyon geçecek kadınlar. Dikdörtgen gövdeli erkekler ve korkuluktan hallice çocuklar. Ve mutlaka yol. </p>
<p>Resimdeki her nesne reel. Her renk gerçeğine uyun. </p>
<p>Peki! Hayal gücünde fırtınalar kopan bir çocuğa her daim ev, yeşil ağaç, mavi gökyüzü çizdiren nedir? Gerçekliğe bu övgünün kaynağı nedir?</p>
<p>Bir insan yedisinde neyse yetmişinde de aynıdır diye pek hikmetli bir söz söylemiş atalarımız.
                                    	<br/><br/>
<a class="lnk2" href="/web/20130602163048/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-gerceklik-tapiciligi.htm), [web.archive.org (arşiv bağlantısı)](http://web.archive.org/web/20130602163048/http://www.taraf.com.tr/dr-sivilay-genc/makale-gerceklik-tapiciligi.htm)
# İstanbul’u Kadir Topbaş fethetseydi...

*Dr. Sivilay Genç 23.02.2012*

<div class="yazi"><p><b>Soru:</b> Sevgili Sivilay Abla; daha önce bir kaç defa bu köşeden İstanbul’un fethini davulla zurnayla, havaifişekle kutlamanın görgüsüzlük olduğunu yazmıştınız. Peki, <i>Fetih 1453</i> filmi için ne diyorsunuz? Filmi çekmek de mi yanlış? <b>(Sunay Pelitli)</b> <br/><br/><b>Cevap:</b> Sevgili Sunay; öncelikle İstanbul’a vize almadan girebilmemizde, oturma izni almadan yerleşebilmemizde emeği geçen herkese binlerce teşekkürüm var. İyi ki İstanbul’un içinde olduğu topraklarda dünyaya gelmişim. Örneğin belediye her yıl kırk gün kırk gece süren “İyi ki İstanbulluyuz” kutlamaları yapsa ilk ben giderim, en son ayrılırım. </p>
<p>Diğer taratan iman ettiği dinin peygamberinin yüzyıllar öncesinden gönderdiği övgüden gözleri kamaşmış, insanlık tarihi boyunca bir şeyi en çok arzulamış insanlar listesinde en üstlerde yerini almış Genç Sultan Mehmet’in hayatı film olmaya en layık hikâyelerden biri. Yapanların eline sağlık.</p>
<p>Ancak biz hem bu filmde hem fetih kutlamalarında, hem Arif Nihat Asya şiirlerinde hem de ucube tarih kitaplarımızda Fatih Sultan Mehmet’i anlamıyoruz. Bugün bu soruna bir son veriyorum. İyice anlaşılması için Fatih Sultan Mehmet’i İstanbul’un bugünkü patronu ile, yani Kadir Topbaş ile karşılaştıracağım.</p>
<p>Filmin dediğine göre Fatih Sultan Mehmet “Ya ben İstanbul’u alacağım ya da İstanbul beni” diyor. Bunu Fatih’in söylemiş olması mümkün değil. Çünkü; Hz. Muhammed Konstantiniyye’yi alan değil fetheden komutan için “Ne güzel komutan” diyor.
                                    	<br/><br/>
<a class="lnk2" href="/web/20130602164809/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-istanbul-u-kadir-topbas-fethetseydi.htm), [web.archive.org (arşiv bağlantısı)](http://web.archive.org/web/20130602164809/http://www.taraf.com.tr/dr-sivilay-genc/makale-istanbul-u-kadir-topbas-fethetseydi.htm)
# Kıyafetle gelen eşitlik 

*Dr. Sivilay Genç 01.03.2012*

<div class="yazi"><p><b>Soru:</b> Sevgili Sivilay Abla; Milli Eğitim Bakanı son olarak da okullardan kravat mecburiyetini kaldırmış. Bu öğrencilerin Yunus Emre gömlekleri giyeceği günlerin yakın olduğunun bir işareti değil mi? Bu gidişle yakında kıyafet zorunluluğu da kalkar. Fakir öğrenciler zengin arkadaşlarının karşısında ezilmeyecek mi? <b>(Çiğdem Duyar)<br/><br/></b><b>Cevap:</b> Sevgili Çiğdem; okullarda kıyafet mecburiyeti kalktığında Yunus Emre gömleği giyme mecburiyeti de kalmamış olacak. Korkacak bir şey yok.</p>
<p>İmkânları kısıtlı ailelerin çocukları, varlıklı arkadaşları karşısında ezilmesin diye okullarda kıyafetin serbest bırakılmasına karşı olanlar şunu bilmeli: </p>
<p>Hâlihazırda okullarda kaban, ayakkabı, çanta serbest. </p>
<p>Sen istediğin kadar üstü eşitlediğini zannet. Alta çekilecek bir spor ayakkabı bütün eşitliği bozar. Gömleğin, pantolonun markası bu yaştaki çocukların umurunda değil ama spor ayakkabısının, çantasının markası çok umurunda. Artık cep telefonları da işin içinde. Kantin harcamalarının yaratabileceği dengesizliği hiç hesaba katmıyorum bile. </p>
<p>Kısacası gömlekle, bluzla sağlanan eşitlik, eşitlik değildir. </p>
<p>Zaten işin doğasında eşitlik yok. Uzun boylusu var, bastıbacağı var. Sarı sırma saçlısı var, mısır püskülü saçlısı var.
                                    	<br/><br/>
<a class="lnk2" href="/web/20130602151221/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-kiyafetle-gelen-esitlik.htm), [web.archive.org (arşiv bağlantısı)](http://web.archive.org/web/20130602151221/http://www.taraf.com.tr/dr-sivilay-genc/makale-kiyafetle-gelen-esitlik.htm)
# Domatesin kokusu

*Dr. Sivilay Genç 08.03.2012*

<div class="yazi"><p><b>Soru:</b> Sevgili Sivilay Abla; tüm yediğimiz içtiğimiz GDO’lu. Hıyar kokusu iyi kötü erkek parfümü oldu. Ya domatesin o nefes kesen aroması. Biz Gökçeada’da üretilen ve Etiler marketlerinde bir saatte tükenen organik domatesler kadar biliyoruz bu kokuyu. Kimbilir iki yüzyıl öncesinin domatesi nasıl kokuyordur? Senin yaşın müsaittir Sivilay Abla. Bize GDO’suz domatesli günleri anlat. <b>(Nazan Ergüler)<br/><br/></b><b>Cevap:</b> Sevgili Nazan; ben Genetiği Değiştirilmiş Organizmalara (GDO) ilkesel olarak karşı değilim. </p>
<p>Mevcut üretilen domates insanlara yetseydi ve ihtiyacı karşılasaydı kimse bilmem kaç milyon dolar yatırıp genetik araştırma merkezleri kurmazdı. Demek ki; nüfus artışına göre, insanları doyurmak için aynı toprakta, aynı suyla belki aynı insan gücüyle kat kat fazla domates üretmeye gerek var. </p>
<p>Ben kokulu organik domates mi nüfus mu, soruları arasında kaldığımız bu tartışmada nüfustan yanayım. </p>
<p>Keşke dünya nüfusu iki üç katına çıksa. Bir dağ kadar kayanın içinden bulgur tanesi kadar elmas, zeytin tanesi kadar altın çıkıyor. Yetenekliler, süper zekâlılar, cins fikirliler de kıymetli madenler gibi.
                                    	<br/><br/>
<a class="lnk2" href="/web/20130602164708/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-domatesin-kokusu.htm), [web.archive.org (arşiv bağlantısı)](http://web.archive.org/web/20130602164708/http://www.taraf.com.tr/dr-sivilay-genc/makale-domatesin-kokusu.htm)
# Korkma! Niye korkasın ki!

*Dr. Sivilay Genç 15.03.2012*

<div class="yazi"><p>İstiklal Marşı’nın kabul edilişinin yıl dönümü olan12 Mart’larda Mehmet Akif’i Anma programları düzenleniyor. Resmî gün ve haftalara duyarlılık konusunda öncü sayılmayacak gazetemizin rutini dışına çıkarak bugün köşemi günün anlam ve önemine uygun olarak bu konuya ayırdım.</p>
<p>Osmanlı en kötü günlerini yaşıyordu. </p>
<p>Artık herkes hiç bir şeyin eskisi gibi olamayacağının farkındaydı. Ancak ne kadarına tahammül edileceğiyle ilgili insanların farklı senaryoları vardı. </p>
<p>Mehmet Akif, dili, kalemi kuvvetli, Osmanlı’ya çok inanmış, gönül vermiş bir Arnavut’tu. Onun tahammül haddi Osmanlı’daki gayrımüslim toplulukların kopmasıyla sınırlıydı. </p>
<p>Bu duygusunu kelimelerine yüklüyor, etrafına saçıyor, Devlet-i Âliye topraklarındaki Müslümanların Osmanlı idealine daha sıkı sarılması için çabalıyordu.</p>
<p>Ancak olaylar Akif’in arzuladığı gibi gelişmedi. Gayrımüslimlerden sonra Müslümanlar da kopmaya başladı. En kötüsü de Müslüman milletler arasında ilk isyan eden O’nun ırkdaşları yani Arnavutlar oldu. Bu durum onun iki defa canını yaktı. Doğduğu topraklar, ruhunu doyurduğu topraklardan koptu. Osmanlı’nın başkentinde, Osmanlı’ya ihanet etmiş Arnavut kimliği ile Osmanlı’ya padişahlardan bile daha çok inanan Müslüman kimliğini birarada taşımak bir faninin kolay kolay kaldıramayacağı bir yüktü.</p>
<p>200 yıllık dünya tarihinde ruhu en ağır yaralı insanlar listesi yapılsa, rahat ilk beşe girebilecek bir insandı Mehmet Akif.
                                    	<br/><br/>
<a class="lnk2" href="/web/20130602154326/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-korkma-niye-korkasin-ki.htm), [web.archive.org (arşiv bağlantısı)](http://web.archive.org/web/20130602154326/http://www.taraf.com.tr/dr-sivilay-genc/makale-korkma-niye-korkasin-ki.htm)
# Hayvanlar

*Dr. Sivilay Genç 22.03.2012*

<div class="yazi"><img align="left" alt="Hayvanlar" border="0" src="http://www.taraf.com.tr/fotoraflar/makaleler/hayvanlar_2230_orijinal.jpg" style="border-right-width:10px; border-color:#FFFFFF"/><p>Türkiye’de hayvan hakları savunuculuğu deyince akla sokakta yaşayan kedi ve köpekler geliyor. Çünkü kediler ve köpekler insanların gözleri önünde yaşıyor. Bunu duymaktan kimse hoşlanmayacak ama kedilere ve köpeklere karşı duyulan bu hassasiyetin derinliğinde göz mıntıkasının temizliği var. Ya gözümüzün önünde olmayan hayvanlar.</p>
<p>Haksızlık etmeyelim. Kedi-köpek hakları dışında kurban bayramından bayramına da olsa akla gelen kurbanlık hayvanlar var. Hamburger, rosto, salam ya da acılı adananın ağaçta yetiştiğine dair kendisini ikna etmiş hayvan hakkı savunucularının ekseriyetle sahip olduğu islamafobikliğin bir tezahürü. </p>
<p>Ülkemizde hayvan hakları savunuculuğu Beyaz Adam Sorumluluğu (White man’s Burden) kapsamına giriyor. Bu da asabi, öfkeli, herkese had bildiren bir aktivizmin ortaya çıkmasına neden oluyor. </p>
<p>Yine hayvanseverler âleminde “havyan sevmeyen insan sevmez” gibi bir inanış var. Fiiliyatta ise hayvanseverlerin pek insan sevdiğine şahit olmadım. Hatta tüm insanları hayvan düşmanı, kendileri dışındaki hayvan hakkı savunucularını ise hayvan sömürücüsü olarak görüyorlar. Ayrıca hayvan haklarına sahip çıkmak için hayvan sevmek zorunda değiliz. Demokrasiyi sadece sevdiğimiz insanlar için istemediğimiz gibi.</p>
<p>Müslümanlar insanın eşref-i mahlûkat olduğuna inanır.
                                    	<br/><br/>
<a class="lnk2" href="/web/20130602161943/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-hayvanlar.htm), [web.archive.org (arşiv bağlantısı)](http://web.archive.org/web/20130602161943/http://www.taraf.com.tr/dr-sivilay-genc/makale-hayvanlar.htm)
# Konferans dinleyicisi köpek ve ‘sahibi’

*Dr. Sivilay Genç 29.03.2012*

<div class="yazi"><p><b>Soru:</b> Sevgili Sivilay Abla; Geçen hafta sizin duyurmuş olduğunuz Köpek Konferansı’na gittim. Konuşmalar çok iyiydi ama bir hayvanseverin köpeği ile konferansı dinlemesine izin verilmedi. Bir hayvansever olarak bu durumu kınadığımı belirtmek isterim. Bir köpeğin yanı sahibinin yanıdır. Köpeği sahibinden ayırmak Hayvan Partisi’ne yakışmadı. Sevgiler. (<b>İzgi Görgün</b>)<br/><br/><b>Cevap:</b> Sevgili İzgi; Bu hafta anlatmak istediğim her konuya değinebileceğim bir soru göndermişsin. Teşekkürler.</p>
<p>Sondan başlayalım. Sahiplik ilişkisi mal ile insan arasında olur. Bir insan kendisini “köpeğin sahibi” olarak tanımlıyorsa köpeği “mal” hükmünde görüyor demektir. Kimse çocuğuna ben bunun sahibiyim demez. Ya da bir çocuğa senin sahibin kim diye sorulmaz. Ancak “bu ayakkabının sahibi kim” diye bir soruyu gayet tabii sorabilirsin. Ya da havaalanında “sahipsiz valizler imha edilecektir” anonsu duyabilirsin. Bu durumda adamın köpeğini, adamın ayakkabısından ve valizinden ayıran nedir? </p>
<p>Mevcut hukuk sistemi, hayvanı “mal” olarak gördüğü için sokak köşesinde tekmeleyerek kedi öldürmek; belediye bankına çakı ile kalp çizmekle eşdeğer şekilde cezalandırılıyor. Biz bu yasal düzenlemeyi değiştirmeye çalışırken hayvanseverlerin kendilerini “sahip” olarak görmesi büyük bir çelişki.
                                    	<br/><br/>
<a class="lnk2" href="/web/20130602153957/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-konferans-dinleyicisi-kopek-ve-sahibi.htm), [web.archive.org (arşiv bağlantısı)](http://web.archive.org/web/20130602153957/http://www.taraf.com.tr/dr-sivilay-genc/makale-konferans-dinleyicisi-kopek-ve-sahibi.htm)
# Çöle saygı

*Dr. Sivilay Genç 05.04.2012*

<div class="yazi"><p><b>Soru:</b> Sevgili Sivilay Abla; lütfen küresel ısınma konusuna hassasiyet gösterin. Dünyamız çöl olmasın. <b>(Beril Utku)<br/><br/></b><b>Cevap:</b> Sevgili Beril; kürsel ısınma konusu bir tarafa, derdimizi anlatırken başka tarafları devirmemeliyiz. </p>
<p>Çöl de güzel bir tabiat formudur. Çöle âşık topluluklar vardır. Sadece çölde yaşayabilen hayvan türleri vardır. Kaktüsler, palmiyeler için çöl cennettir. Çölle ilgili yapılan edebiyat dağdan, gölden, denizden aşağı değildir. Çölün büyüsü dillere destandır. </p>
<p>Çölsüz bir dünya eksiktir.<br/><br/><br/></p>
<h3>Çölde bebek</h3>
<p><b><br/></b><b>Soru:</b> Sevgili Sivilay Abla; doğalgaza yapılan zamlardan bütçemizi nasıl koruyabiliriz. <b>(Sevinç Tatar)<br/><br/></b><b>Cevap:</b> Sevgili Sevinç; bugüne kadar ülkemizde yeni bebek doğmuş evleri cehennem gibi sıcak yaptık. Anne karnındaki sıcaklığı tutturmak için gazı sonuna kadar açtık, odunu kömürü körükledik. Bu arada bebeği üç kat giydirdik. Üstüne de iki battaniye çektik. Ha bir Türk evinde bebek olmak, ha çölün ortasında gölgesiz öğlen güneşi altında kalmak. Derece farkı yok. Haliyle vücutlar kendini bu sıcağa alıştırıyor. Bebeklikten başlayan bu alışkanlık büyüyünce de devam ediyor. </p>
<p>Elin Norveçlisi, İngiliz’i evinde 19-20 derecede t-shirt’le otururken biz 28 derecede “burası biraz serin mi oldu bey?” diyoruz.
                                    	<br/><br/>
<a class="lnk2" href="/web/20130602150103/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-cole-saygi.htm), [web.archive.org (arşiv bağlantısı)](http://web.archive.org/web/20130602150103/http://www.taraf.com.tr/dr-sivilay-genc/makale-cole-saygi.htm)
# Bana siyaset yapma

*Dr. Sivilay Genç 12.04.2012*

<div class="yazi"><p><b>Soru:</b> Sevgili Sivilay Abla; ülkemizde herşey siyaset konusu yapılıyor. Bakın dış politikada bile birlik beraberlik yok. Bugünün parti liderleri birlikte pazar kahvaltısına otursalar sucuklu yumurta konusunda bile birleşemezler. Acaba ne zaman bazı şeyleri siyaset üstü tutacağız? <b>(Pervin Tamer)<br/><br/></b><b>Cevap:</b> Umarım hiç bir zaman Sevgili Pervin. Her şeyi siyaset içinde tutmalıyız ki o şeye karar verirken bizim de sözümüz geçsin. </p>
<p>Geçen gün Meclis kürsüsünde bir vekil konuşuyor. Oturanlardan biri de “Siyaset yapmaa!!” diye bağırıyor. Pardon, Meclis kürsüsünde ne yapması gerekiyor?</p>
<p>Aslında oturan vekilin kastettiği hamaset ve popülizm. Ancak dağarcığında siyaset yapmak ile hamaset yapmak aynı çekmecede istiflenmiş. Sinirle çekip çıkarınca hep birbirine karışıyor.</p>
<p>Senin de sorduğun soruda kullandığın gibi; Başbakan’ından muhalefetine, hepimizin çok sevdiği bir başka ifade var: Konuyu siyaset üstü tutmak. Bir konuyu siyasetin bulanık ve çalkantılı denizinden güvenli limanlara taşımak. Ne kadar tehlikeli bir tanımlama. Mesela, darbe yapmak sadece bir konuyu değil tüm konuları siyaset üstü tutma girişimidir. Bilmem tehlikenin farkında mıyız?</p>
<p>Siyaset yapmamak ise kahve-süt, çay-bisküvi ilişkisi olan bir lafta birleşmek, birlik yapmak.
                                    	<br/><br/>
<a class="lnk2" href="/web/20130602161418/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-bana-siyaset-yapma.htm), [web.archive.org (arşiv bağlantısı)](http://web.archive.org/web/20130602161418/http://www.taraf.com.tr/dr-sivilay-genc/makale-bana-siyaset-yapma.htm)
# Her işin başı emperyalizm

*Dr. Sivilay Genç 19.04.2012*

<div class="yazi"><p><b>Soru:</b> Sevgili Sivilay Abla; Suriye’de devletin insanları öldürmesine, Cuma cemaati üzerine ateş açmasına, şehirleri bombalamasına çok üzülüyorum. Ancak tüm bunlar bir emperyalist-Siyonist güçlerin oyunu değil mi? Türkiye hükümeti Esed rejimine bu kadar düşmanlık ederken bilerek ya da bilmeyerek emperyalistlerin oyununa gelmiş olmuyor mu? <b>(Mahmut Cihat Topçu)<br/><br/></b><b>Cevap:</b> Sevgili Mahmut; aşırı alkollü bir sürücü süratle bir otobüs durağına dalıyor ve durakta bekleyen yaşlı, genç, kadın, erkek, çocuk onlarca insanın her biri bir tarafa savruluyor. Ortalık kan revan. Sürücü aracıyla olay mahallini terk etmeye yelteniyor. Kimbilir başka insanların da başını yakacak gibi. </p>
<p>Sen de yolun karşısındasın ve bu olan bitene şahit oldun.</p>
<p>Peki, ilk olarak ne tepki verirsin? Önce kaçmak ve başkalarının da canını yakmak üzere olan sürücüyü durdurmak için el kol hareketleri yaparsın. Hatta bir taş bulup arkasından atarsın. Bu arada “Biri ambulans çağırsın” diye bağırırsın. Yaralıların yardımına koşarsın. Bir taraftan polisi arayıp trafikte ölüm saçan bir sürücü olduğunu haber verirsin. </p>
<p>Yoksa “Ben hep bunu bilir hep bunu söylerim azizim. İçki her türlü kötülüğün anasıdır. Suç sarhoş sarhoş direksiyon başına geçende değil ki; denetim yapmayan poliste.
                                    	<br/><br/>
<a class="lnk2" href="/web/20130602164745/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-her-isin-basi-emperyalizm.htm), [web.archive.org (arşiv bağlantısı)](http://web.archive.org/web/20130602164745/http://www.taraf.com.tr/dr-sivilay-genc/makale-her-isin-basi-emperyalizm.htm)
# Havucun mektubu 

*Dr. Sivilay Genç 26.04.2012*

<div class="yazi"><p>Kendilerini en erdemli insan zanneden vejetaryenlere bir havuçtan mektup var. Yayımlıyorum.</p>
<p>“Minik yapraklarımın güneş ışığıyla ilk karşılaştığı günü daha dün gibi hatırlıyorum. Toprak annem tarafından sarıp sarmalanmış turuncu gövdemin üzerindeki yeşil saçlarım, sızan ışığa doğru uzadılar ve yeryüzüne çıktılar. Ne çok kardeşim vardı etrafta. Biz bir aileydik. Toprak annenin havuç bebekleriydik. </p>
<p>Bahar yağmurları bana çok iyi geliyordu. Hele de yağmurdan sonra çıkan güneş tam bir lezzet şölenine dönüşüyordu. Nemli humuslu toprağa doğru döşediğim vitamin boru hatlarım aynı zamanda anneme daha sıkı tutunmamı sağlıyordu. Böylece kendimi güvende hissediyordum. Çok mutluydum. </p>
<p>Günlerden bir gün; sabahın ilk ışıklarıyla güneş banyosunun tadını çıkaran yapraklarımdan aniden gelen korkunç bir ezilme hissiyle irkildim. Bir güç yapraklarımı sıkıca kavramış beni yukarı doğru çekmeye çalışıyordu. Beni doğuran, besleyen annemden koparmaya uğraşıyordu. İştahlı bir havuç olduğum için toprağın derinliklerine doğru uzattığım kollarım ile tutunmaya çalışıyordum ama nafile. Benim böyle bir güce karşı koymam imkânsızdı ama yine de var gücümle direnmeye kararlıydım. Bedenimin alt ucuna sert bir cisimle vurulduğunu hissettim. Acı denen şeyi ilk defa o zaman hissetmiştim ve acıların katlanarak artacağı bir sürecin başında olduğumu bilmiyordum.
                                    	<br/><br/>
<a class="lnk2" href="/web/20130602153506/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-havucun-mektubu.htm), [web.archive.org (arşiv bağlantısı)](http://web.archive.org/web/20130602153506/http://www.taraf.com.tr/dr-sivilay-genc/makale-havucun-mektubu.htm)
# Baro ve Piç

*Dr. Sivilay Genç 03.05.2012*

<div class="yazi"><p><b>Soru:</b> Sevgili Sivilay Abla; bir hukukçu olan İstanbul Barosu Başkanı Ümit Kocasakal’ın “Bir ordumuz var, gereğini yapar bizi korur dedik, rahata verdik” manasına gelen sözlerini nasıl değerlendiriyorsunuz? <b>(Hamit Deniz)<br/><br/></b><b>Cevap:</b> Sevgili Hamit; biz barodan önce kendimize bakmalıyız. </p>
<p>Toplumumuzda yaygın olarak kullanılan “piç” diye bir hakaret ifadesi var. Piç kime denir? Babası belli olmayan kişiye. Bir insanın babasının belli olmaması, bunun ahlaki, örfi tarafları ile hiç ilgilenmeden söylüyorum, zor bir durum. Hakareti değil merhamet görmeyi hak ediyor. Daha da önemlisi ortada bir kabahat varsa bu o çocuğun değil onu dünyaya getirenlerin kabahati. Bir insanın annesinin babasının suçundan dolayı cezalandırılamayacağı ilkesi en temel hukuk ilkelerinden biri. Böyle olmasına rağmen “piç” kelimesinin genel kabul görmüş, yaygın bir hakaret ifadesi olduğu bir toplumda baronun darbesever olması çok absürd değil. </p>
<h3><br/>Ahır değil Uludere</h3>
<p><b><br/>Soru:</b> Sevgili Sivilay Abla; Sayın Başbakan, İsmet İnönü’nün camileri ahıra çevirdiğini söylüyor.
                                    	<br/><br/>
<a class="lnk2" href="/web/20130602165114/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-baro-ve-pic.htm), [web.archive.org (arşiv bağlantısı)](http://web.archive.org/web/20130602165114/http://www.taraf.com.tr/dr-sivilay-genc/makale-baro-ve-pic.htm)
# Buradan sol arabesk çıkabilir

*Dr. Sivilay Genç 10.05.2012*

<div class="yazi"><p><b>Halil Berktay</b>’ın başlattığı, <b>Yıldıray Oğur</b>’un da bir röportaj ile destek verdiği 1 Mayıs 1977’de kim ve nereden ateş etti tartışması çılgınlık halinde devam ediyor. </p>
<p>Yaşlılık işte herşeyi günü gününe izleyemiyorum. Tartışmanın ayyuka çıkmasıyla konuya vâkıf oldum. Çıkan gürültüye bakınca olay çok karmaşık, içinden çıkılamaz gibi göründü. İtina ile malzemeyi masaya serdim ve birkaç günümü alacağını düşündüğüm bir analiz çalışmasını göze alacak şekilde çerezimi, suyumu, ilacımı alarak işe başladım. Ancak oturmamla kalkmam bir oldu. </p>
<p>Gelelim tesbitlerime. Tüm tarafların üzerinde anlaştığı konular şunlar:<br/><br/><b>1-</b> Yetmişli yılların Türkiye’sinde solcular, sağcıdan daha fazla solcunun canın yakmıştır.<br/><br/><b>2-</b> 77 yılının 1 Mayıs’ında Taksim’de toplanan gruplar deli gibi birbirlerinden nefret ediyorlardı. Bir Marksist için “faşist olmak” gibi en ağza alınmayacak sözlerle birbirilerini itham ediyorlardı.<br/><br/><b>3-</b> Her fraksiyondan grubun üyelerinde epeyce silah vardı. (Yirmi, iki yüz ya da yirmi bin farketmez. Böyle bir ortam için hepsi de epeyce sayılır.)</p>
<p>Ayrışılan nokta ise şu: </p>
<p>1 Mayıs’ta kalabalığın üzerine ateş edip insanların panikle birbirini ezmesine neden olan<br/><br/><b>a)</b> derin devletti<br/><br/><b>b)</b> sol örgütlerdi.
                                    	<br/><br/>
<a class="lnk2" href="/web/20130602164110/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-buradan-sol-arabesk-cikabilir.htm), [web.archive.org (arşiv bağlantısı)](http://web.archive.org/web/20130602164110/http://www.taraf.com.tr/dr-sivilay-genc/makale-buradan-sol-arabesk-cikabilir.htm)
# Kov bostancı danayı 

*Dr. Sivilay Genç 17.05.2012*

<div class="yazi"><p><b>Soru:</b> Sevgili Sivilay Abla; Hıncal Uluç, Fenerbahçe maçından sonra olay çıkaranlara 300 – 500 hayvan demiş. Nedir bu hayvanların bizim milletin dilinden çektiği. Hangi hayvan araba devirir? Hangi hayvan yangın çıkarır? Sorunun kaynağına inip bize çözüm önerileri sunarsanız Hayvan Partisi olarak size minnet duyarız. <b>(Hayvan Partisi MKYK Üyeleri)<br/><br/></b><b>Cevap:</b> Sevgili Hayvan Partisi yöneticileri; sorun çok derinlerde. Hayvan düşmanlığı bebeklikte bilinçaltımıza kazınıyor.<br/><br/>Ülkemizin en meşhur ninnisini hatırlayalım. <br/><br/>        Dandini dandini dastana<br/>        Danalar girmiş bostana<br/>        KOV bostancı danayı<br/>        YEMESİN lahanayı <br/><br/>Bir bebek yaklaşık dört bin beş yüz defa bu ninniyi dinliyor. Ninni olabilecek o kadar konu varken, karnı acıkmış inek yavrusu sevimli bir dananın iki lahana yemesi mesele oluyor. Üstüne, bir insanın bir hayvanla ilk ilişkisi kovmak, kışkışlamak olarak bebeğin zihnine kazınıyor. Bu ninninin acilen şu şekilde değişmesi lazım:<br/><br/>        Dandini dandini dastana<br/>        Danalar girmiş bostana<br/>        SEV bostancı danayı<br/>        YİYİVERSİN lahanayı </p>
<h3><br/>Atatürk’e rağmen Atatürk için</h3>
<p><b><br/>Soru:</b> Sevgili Sivilay Abla; 19 Mayıs bundan böyle stadyumlarda kutlanmayacak.
                                    	<br/><br/>
<a class="lnk2" href="/web/20130602151233/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-kov-bostanci-danayi.htm), [web.archive.org (arşiv bağlantısı)](http://web.archive.org/web/20130602151233/http://www.taraf.com.tr/dr-sivilay-genc/makale-kov-bostanci-danayi.htm)
# Charlie Chaplin Uludere’de

*Dr. Sivilay Genç 07.06.2012*

<div class="yazi"><p>Geçen bir Charlie Chaplin filmi izledim. Sevgilisine çiçek götürüyordu ki önce ayakkabı ayağından çıktı, dengesi bozulunca şapkasını düşürdü, şapkayı eğilip alırken kafasını çarptı, çarpmanın tesiriyle sendeledi, düşmemek için hamle yaparken oradan geçen bir kadının üzerine yıkıldı, neye uğradığını anlamayan kadın çığlık attı, karısının çığlığıyla deliye dönen koca bizimkine bir tokat atacaktı ki eğildi tokat arkadan geçen başka bir adamın yüzüne geldi, sonra o arkadan geçen adam da kavgaya dâhil oldu. Derken kavgayı ayırmaya çalışanlar koştu. Neyse ki Charlie kavga yumağının içinden çıktı. Üstüne başına çekidüzen verip, şapkasının tozunun silkeleyip başına koydu, çiçeği de alıp yoluna devam etti. </p>
<p>Uludere konusunda Başbakan’ın da ayağa kalkıp silkelenmesini bekliyoruz. </p>
<h3><br/>Çatıdaki anten ve kanunlar</h3>
<p>CMK 250’de değişiklik, darbe planları yapanların internete düşen ses kayıtlarını yayımlayanlara beş yıla kadar hapis cezası ve hatta kürtaj.. AK Parti’nin gündemindeki yeni kanunlar. AK Parti her şeyi iyi yaptıysa bile kanun yapışlarında bir tuhaflık var. Otuz yaş üstünün iyi bileceği çatıdaki televizyon antenini ayarlar gibi bir yöntem tutturmuşlar.</p>
<p>“Baba biraz sağa”</p>
<p>“Oldu mu leyn?”</p>
<p>“Yok yok çok çevirdin az ortaya doğru” </p>
<p>“Şimdi nasıııııl?” </p>
<p>“Bey! Daha da karıncalandı şimdi.
                                    	<br/><br/>
<a class="lnk2" href="/web/20130602162053/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-charlie-chaplin-uludere-de.htm), [web.archive.org (arşiv bağlantısı)](http://web.archive.org/web/20130602162053/http://www.taraf.com.tr/dr-sivilay-genc/makale-charlie-chaplin-uludere-de.htm)
# İstanbul’u boşaltanlara öneriler

*Dr. Sivilay Genç 21.06.2012*

<div class="yazi"><img align="left" alt="İstanbul’u boşaltanlara öneriler" border="0" src="http://www.taraf.com.tr/fotoraflar/makaleler/istanbul-u-bosaltanlara-oneriler_7973_orijinal.jpg" style="border-right-width:10px; border-color:#FFFFFF"/><p><b>Soru:</b> Sevgili Sivilay Abla; Fatih Sultan Mehmet Köprüsü ile Haliç Köprüsü’nde aynı anda başlayan yol bakım çalışmaları İstanbul trafiğini kilitledi. Çözüm olarak Karayolları Genel Müdürü İstanbulluların üç ay tatile gitmesini rica etti. Biz de geçmiş yıllardan birikmişler ile bu yılın izinlerini denkleştirdik, biraz da gelecek yıldan mahsuben aldık. Tatil köyü arayışına girdik. Heyecanla önerilerinizi bekliyoruz. Saygılarımızla. <b>(Ece&amp;Turgut Akgerman)<br/><br/></b><b>Cevap:</b> Sevgili Ece ve Turgut; İstanbul için yaptığınız bu fedakârlıktan dolayı sizi tebrik ederim. </p>
<p>Size dört temel tatil önerisi veriyorum.<br/><br/><b>1.</b> Tatil planlarken hâliyle ilk olarak gazete, dergi ve internetteki tatil köyü ilanlarına bakıyorsunuz. İlanlar ve web sitelerindeki fotoğraflar baharın ilk günlerinde tesis henüz boşken, nebatat bahar yağmurunu yeni içmişken çekilmiştir. Bu fotoğraflara aldanmayın. Havuzunda, sahilinde iki kulaç atıp, bir adamın ayağına bir kadının baldırına çarpacağınız, açık büfe kuyruğunda Birleşmiş Milletler kamyonu önünde bir kap yemek bekleyen afetzedelerden daha uzun bekleyeceğiniz, sararmış otlar içinde bir yerde tatilinizi zehir etmeyin. Gitmeyi planladığınız yerin Google Earth fotoğraflarına bakın. Bu fotoğraflar havanın en açık olduğu yaz aylarında çekilmiştir. Gerçek durumu tüm çıplaklığıyla gösterir.<br/><br/><b>2.</b> Beyaz yakalıysanız, İstanbul’da bir apartmanda yaşıyorsanız ve de çocuğunuz varsa sizin için tatil; apartman katlarında bütün yıl enerji biriktirmiş ve bir yanardağ misali patlama noktasına gelmiş azgın çocuğunuzdan kurtulmak olmalı.
                                    	<br/><br/>
<a class="lnk2" href="/web/20130602152408/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-istanbul-u-bosaltanlara-oneriler.htm), [web.archive.org (arşiv bağlantısı)](http://web.archive.org/web/20130602152408/http://www.taraf.com.tr/dr-sivilay-genc/makale-istanbul-u-bosaltanlara-oneriler.htm)
# Beta Yasa

*Dr. Sivilay Genç 28.06.2012*

<div class="yazi"><p><b>Soru:</b> Sevgili Sivilay Abla, Özel Yetkili Mahkemelerin kaldırılmasını destekliyorum. Ancak yaralı Ergenekon’un serbest kalması ihtimalinden de korkuyorum. Benim gibi bu ikilemde olan insanları rahatlatmak adına hükümete ne gibi önerileriniz olur? Saygılarımı sunarım. <b>(Levent Güzel)<br/><br/></b><b>Cevap:</b> Sevgili Levent, AK Parti’nin kanun yapışı benim gibi yaşlıların ilaçla ilişkisine benziyor. Kalp ritim bozukluğu için aldığın ilaç tansiyonunu yükseltiyor. Tansiyon ilacı kalbin büyümesine neden oluyor. Kalp büyümesini düzeltirken kaşıntı artıyor. Kaşıntı ilacı kabızlık yapıyor. Sonra bir kasa kuru kayısı yesen de deva olmuyor. Taş atan çocuklar için bir düzenleme yapılıyor. Sonra bu yasadan Ogün Samast’ın serbest kalacağı ihtimali ortaya çıkıyor. Sonra değişiklik yapılıyor. Bir yasa yapılıyor, Hizbullahçılar serbest kalıyor. Sonra başka bir yasa değişikliğiyle durum düzeltiliyor. Futbolda şikeden zina yasasına toz duman bir durum. </p>
<p>Şimdi tarihî bir öneride bulunuyorum. Tüm yasa değişikliklerini durduralım ve dünya hukuk sistemine de örnek olacak bir uygulama geliştirelim: <b>Beta Yasa.<br/><br/></b><b>“Beta”</b> kavramı bilgisayar programlarında sıklıkla kullanılır. Bir bilgisayar programı, programcılar tarafından tasarlanırken sistemdeki açıklar fark edilmeyebilir. Bu nedenle önce programın <b>beta</b> sürümü piyasaya verilir. İnsanlar bu programı biraz kullanır. Açıkları rapor eder. Programcılar da kullanıcıların görüşlerine göre programa son hâlini verirler. </p>
<p>TBMM’nin bundan böyle çıkaracağı tüm yasalar önce beta olarak yasalaşsın. Beta sürecinde yaşanan her değişiklik geri dönülebilir olsun. Üç ay beta olarak kalan yasa daha sonra yeniden Meclis genel kuruluna gitsin ve son hâlini alsın.
                                    	<br/><br/>
<a class="lnk2" href="/web/20130602151426/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-beta-yasa.htm), [web.archive.org (arşiv bağlantısı)](http://web.archive.org/web/20130602151426/http://www.taraf.com.tr/dr-sivilay-genc/makale-beta-yasa.htm)
# Engelli komşu

*Dr. Sivilay Genç 05.07.2012*

<div class="yazi"><p><strong>Soru:</strong> Sevgili Sivilay Abla. Türkiye genelinde yapılan bir anketten çıkan sonuçlara göre ülkemiz insanının %70’i engelli bir komşu istemiyor. Bu nasıl bir tahammülsüzlüktür. Vapurda otobüste yanımda oturan on kişiden yedisinin böyle insanlar olması beni dehşete düşürüyor. Bu ruh halinden çıkmak için bana ne önerirsiniz? Saygılarımla<strong> (Filiz Çolak)</strong><br/><br/><strong>Cevap:</strong> Sevgili Filiz. Komşu, hayat ansiklopedisinde “külüne bile muhtaç olunan kişi” olarak tanımlanmaktadır. Komşu, zor durumda kaldığında çocuğunu bir saatliğine bırakabileceğin kişidir. Komşu, priz yerinden çıktığında bunu tamir edebilme ihtimali olan kişidir. Gecenin bir vakti “imdat” diye bağırdığında yatağından fırlayıp koşan kişidir. Kız istemede, evde kendi aramızda nişanda evinden sandalye taşıyan, cenazede eteği belinde mutfaktan çıkmayan kişidir. Komşudan böyle beklentileri olan bir toplumun tekerlekli sandalyeli bir komşu istememesi normaldir. Sadece istememektedir zaten. Üç odalı değil dört odalı ev de istemektedir ama üç odalıda da mutludur. Durum böyle iken; gözleri görmeyen komşuların apartmandan atılması için imza toplayacakmış, tekerlekli sandalye kaysın diye merdivenlere yağ dökecekmiş havası vermek anketçi kurnazlığıdır. </p>
<p>Panik yok! Vapurda, otobüste yanında oturanlar normal insanlar.
                                    	<br/><br/>
<a class="lnk2" href="/web/20130602155827/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-engelli-komsu.htm), [web.archive.org (arşiv bağlantısı)](http://web.archive.org/web/20130602155827/http://www.taraf.com.tr/dr-sivilay-genc/makale-engelli-komsu.htm)
# KPSS keşke tamamen çalınsa

*Dr. Sivilay Genç 12.07.2012*

<div class="yazi"><p><strong>Soru:</strong> Sevgili Sivilay Abla, KPSS sorularının çalındığı söyleniyor. Kimleri de soruları ezberleyip sınavdan erken çıkan PKK’lıların bir provokasyonu olduğunu söylüyor. Neye inanacağımızı şaşırdık. Sınava girmiş, atanmayı bekleyen bir memur adayı olarak yardımınızı rica ediyorum. Ramazan Göktürk</p>
<p><strong>Cevap:</strong> Sevgili Ramazan, Bir öğrenci devletin yaptığı üniversite sınavı sonucunda yine devletin yetki verdiği bir üniverisiteye yerleşiyor. Dünyanın her yerinde ünvanı geçerli hocalar tarafından dört yıl boyunca izleniyor, sınanıyor ve değerlendiriliyor. Bu süreç sonucunda başarılı olanlara diploma veriliyor. Bu diplomalar yine dünyanın her yerinde resmi bir belge olarak kabul ediliyor.</p>
<p>Bu eleklerden geçmiş bir kişiye sen devlet olarak hala ‘Sıfır değeri ve frekans bilgileri falan filan olan örneklemin ortlama, ortanca ve tepe değeri arasında nasıl bir bağlantı var?’ diye soruyorsan, ‘Keynes’in Likidite Tercihi Teorisi’ni bilip bilmediğini kontrol ediyorsan en başta kendine, daha sonra TC Filanca Üniversitesi’ne ve de hocalık mührünü verdiğin kişilere hakaret ediyorsun demektir.</p>
<p>Benim Onur isimli bir komşum var.
                                    	<br/><br/>
<a class="lnk2" href="/web/20130602162216/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-kpss-keske-tamamen-calinsa.htm), [web.archive.org (arşiv bağlantısı)](http://web.archive.org/web/20130602162216/http://www.taraf.com.tr/dr-sivilay-genc/makale-kpss-keske-tamamen-calinsa.htm)
# Bedava köprü için kuyruk hali

*Dr. Sivilay Genç 19.07.2012*

<div class="yazi"><p><strong>Soru:</strong> Sevgili Sivilay Abla; Köprü onarımı nedeniyle sıkışan trafiğe çözüm olsun diye Başbakan köprü geçişlerinin geçen salı gününden itibaren bedava olacağını açıkladı. Pazartesi gecesi 23:40 itibariyle saatin 00:00 olmasını bekleyenler uzun kuyruklar oluşturmuşlar. Dört liralık köprü geçiş ücretinden yırtmak için yirmi dakika bekleyen kırk bin liralık Ford Focus marka otomobil sürücüsünün haletiruhiyesini uzmanı olduğunuz ana bilim dalı çerçevesinde değerlendirebilirseniz çok memnun olurum. Saygılarımla. <strong>(Tufan Koşaner)<br/></strong><br/><strong>Cevap:</strong> Sevgili Tufan; Köprüden bedava geçmek için kuyruk oluşturmak, bedava pet şişe su dağıtan kamyonun etrafında sekiz kişinin yaralanmasıyla sonuçlanan izdihamlar oluşturmak; fakirlikten, ihtiyaçtan ya da beleş düşkünlüğünden değil başarı tanımımızdan kaynaklanmakta.</p>
<p>Şöyle açıklayayım. Bir hayırsever mahalleye kamyonu dayadı ve 300 cc’lik suları bedava dağıtmaya başladı. Yirmi saniye içinde oluşan izdihamı yarıp on iki şişe su almayı başardın diyelim. Komşunun oğlu Murat ise daha cevval çıkmış ve yirmi altı şişe su almayı başarmış olsun. Normal şartlarda sen on iki şişe suyu bedavaya getirmiş oluyorsun. Ancak bize özgü başarı hesabına göre 26-12=14 şişe su zarardasın. Komşu evde fazladan on dört şişe su içilecek olması, senin hiç yoktan on iki şişe suya sahip olmanın faydasını ortadan kaldırmakta hatta zarar hanesine yazılmaktadır.</p>
<p>Lisede matematik yazılısında kuzeninden daha yüksek olarak alınan altı, herkesle birlikte alınan dokuzdan daha makbuldür. Hâlbuki dokuz alan ile altı alanın bilgisi arasında uçurum var. Varsın olsun. Bizde başarı böyle tanımlanır.<br/></p>
<h3><br/>Beyaz ve tatlı kadın</h3>
<p><strong>Soru:</strong> Sevgili Sivilay Abla; Yaz geldi ama benim gibi asgari ücretle tekstil atölyesinde çalışan muhafazakâr bir aile kızı için tatil yapmak bir hayal.
                                    	<br/><br/>
<a class="lnk2" href="/web/20130602162531/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-bedava-kopru-icin-kuyruk-hali.htm), [web.archive.org (arşiv bağlantısı)](http://web.archive.org/web/20130602162531/http://www.taraf.com.tr/dr-sivilay-genc/makale-bedava-kopru-icin-kuyruk-hali.htm)
# Afrika menekşesi deneyi ve UNICEF

*Dr. Sivilay Genç 26.07.2012*

<div class="yazi"><p><b>Soru:</b> Sevgili Sivilay Abla; <b>Kıvanç Tatlıtuğ</b>’a âşığım. Öl dese ölürüm o kadar. Televizyonlarda bir tanıtım filmi gördüm. Kıvanç tüm yakışıklılığıyla <b>UNICEF</b> isimli, çocuklara yardımcı olan uluslararası bir kuruluş için bağış istiyor. Ramazan fitremi UNICEF’e versem hem Kıvanç’ın gönlünü hem de ibadetimi yapmış olur muyum? <b>(Rümeysa K.)</b></p>
<p><b><br/>Cevap:</b> Sevgili Rümeysa; öncelikle sen rumuz belirtmemişsin ama Kıvanç konusundaki coşkun ifadelerin Ramazan günü evde sıkıntı yaratmasın diye soyadını yazmadım. </p>
<p>Aslında bu sorunun muhatabı sevgili köşedaşım Ramazan Rasim. Ancak UNICEF adını duyunca bir kaç şey söylemeden geçmek istemedim. </p>
<p>UNICEF ve benzeri kuruluşlar, donmak üzere olan insanlara kömür yardımı götüren bir buharlı trenin yükünün yüzde 80’ini lokomotifinin kazanına atması olayıdır. </p>
<p>Her kurum bir organizmadır. Her organizmanın en öncelikli motivasyonu varlığını devam ettirmektir. Varlığını garantiye almak için daha çok kök salar, tüm enerjisini öncelikle köklerine verir. </p>
<p><b><br/>UNICEF</b>, <b>Greenpeace</b> hatta bizim <b>TEMA</b> gibi büyük örgütleri anlamak için evde hepimizin yapabileceği bir deney var:</p>
<p>Aynı boyutta iki <b>Afrika menekşesi</b> alın.
                                    	<br/><br/>
<a class="lnk2" href="/web/20130602154229/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-afrika-meneksesi-deneyi-ve-unicef.htm), [web.archive.org (arşiv bağlantısı)](http://web.archive.org/web/20130602154229/http://www.taraf.com.tr/dr-sivilay-genc/makale-afrika-meneksesi-deneyi-ve-unicef.htm)
# Logolardan yansıyan şehir

*Dr. Sivilay Genç 02.08.2012*

<div class="yazi"><img align="left" alt="Logolardan yansıyan şehir" border="0" src="http://www.taraf.com.tr/fotoraflar/makaleler/logolardan-yansiyan-sehir_6538_orijinal.jpg" style="border-right-width:10px; border-color:#FFFFFF"/><p>Türkiye çirkin logolar ülkesiydi, bir süredir çok çirkin logolar ülkesi oldu.</p>
<p>Bakanlıkların at başı gittiği en kötü logoyu yapma yarışına son olarak aday olduğumuz <b>İstanbul 2020 Olimpiyatları</b> eklendi. </p>
<p>Halterde bile sıfır çektiğimiz Londra Olimpiyatları’ndan üst üste acı haberlerin geldiği bu günlerde İstanbul 2020 logosuna kulak verelim ve biraz efkâr dağıtalım diyorum, ne dersiniz?</p>
<p>Mayıs sıcakları bastırmış, sıcağı yiyen yaprakları iyice açılmış, neredeyse döküleyazmış, sağ kanadı turkuaz sol kanadı koyudan açığa tuhaflaşan bir sarı renge sahip lalemiz, Hollandalıların elinden almaya azmedişimizin bilemem kaçıncı girişimi olarak İstanbul 2020 logosunda da karşımıza çıkıyor. </p>
<p>Ancak tabii ki tek güzelliğimiz lale değil. İstanbul’da göstermekle övüneceğimiz daha pek çok şeyimiz var. Malum yerimiz biraz dar. Bakalım neleri sığdırabilmişler. Kız Kulesi iyi tercih. Daha önce Hollywood’un da James Bond serisinde ilgisini çeken tek yapı olmuştu. Yine Batılıların kendilerine yakın bulacağı Cenevizlilerden kalma Galata Kulesi’ne müstesna bir yer ayrılmış. Sanki biraz büyük kaçmış. Hay Allah fazla yer kalmadı. Esas siluetin tacı Ayasofya açıkta kaldı. Kulelerin arasına sığdırmak için biraz fazla küçültülmüş, ama olsun.
                                    	<br/><br/>
<a class="lnk2" href="/web/20130602165912/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-logolardan-yansiyan-sehir.htm), [web.archive.org (arşiv bağlantısı)](http://web.archive.org/web/20130602165912/http://www.taraf.com.tr/dr-sivilay-genc/makale-logolardan-yansiyan-sehir.htm)
# Zevkler ve renkler tartışılmalı –Logolar (2)

*Dr. Sivilay Genç 09.08.2012*

<div class="yazi"><img align="left" alt="Zevkler ve renkler tartışılmalı –Logolar (2)" border="0" src="http://www.taraf.com.tr/fotoraflar/makaleler/zevkler-ve-renkler-tartisilmali-logolar-2_3016_orijinal.jpg" style="border-right-width:10px; border-color:#FFFFFF"/><p>Zevkler ve renkler tartışılmaz klişesi kadar dünyamızı çirkinleştiren başka bir laf var mıdır emin değilim? Niye tartışılmazmış. Hele de hepimizi ilgilendiren bir konudaysa. </p>
<p>Hatırlarsanız; geçen hafta İstanbul 2020 Olimpiyatları ile Çevre ve Şehircilik Bakanlığı logolarının röntgenini çekmiş, teşhisimizi koymuş, logoları çizen ve seçenlerin lise matematik dersinde toto oynadıkları için soyutlama yeteneklerinin gelişmemiş olduğuna hükmetmiştik.</p>
<p>Sadece İstanbul 2020 değil, son zamanlarda kurulan kamu kurumları için hazırlanan logolarda da zevkler ve renkler tartışılmadı. İşte o logolardan bir kaçı:</p>
<h3><br/>Aile ve Sosyal Politikalar Bakanlığı</h3>
<p>İlk bakışta anlamadıysanız yardımcı olayım. Çatı ev oluyor. Malum evde aile yaşar. İnsanları saran kalp şeklinin sevgiyi temsil ettiğini tahmin etmekte daha az zorlandık değil mi? </p>
<p>Logonun ana çerçevesini çözdük. Şimdi sıra geldi çerçevenin içini yorumlamaya. Sevgi dolu çatının altında üç insan var.
                                    	<br/><br/>
<a class="lnk2" href="/web/20130602151135/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-zevkler-ve-renkler-tartisilmali-logolar-2.htm), [web.archive.org (arşiv bağlantısı)](http://web.archive.org/web/20130602151135/http://www.taraf.com.tr/dr-sivilay-genc/makale-zevkler-ve-renkler-tartisilmali-logolar-2.htm)
# Naim’e üzüntü testi

*Dr. Sivilay Genç 16.08.2012*

<div class="yazi"><p><b>Soru:</b> Sevgili Sivilay Abla; eski halterci Naim Süleymanoğlu Olimpiyatlarda siyahî bir sporcunun Türkiye adına yarıştığını görünce üzüldüğünü söylemiş. Sivil hastalıkları mütehassısı olarak bu vakayı nasıl açıklıyorsunuz. Zenofobi mi, Balkan sendromu mu ırkçılık mı? Saygılarımı sunarım. <strong>(Petek Baradan)<br/></strong><br/><b>Cevap:</b> Sevgili Petek; tam teşhis koyabilmek için Naim Süleymanoğlu’na bir dizi test yapmam gerekir. Naim’in sinir uçlarının yoğun olduğu bölgelere elektrotlar bağlarız. İlk olarak Türkiye adına yarışan siyahî sporcuyu izletiriz ve çıkan değerleri kaydederiz. Sonra 1.90 boyunda sarı saçlı, mavi gözlü Hollandalı Daan Rubenson’a Kaan Türkoğlu ismini verip ay-yıldızlı formamızla uzun atlamada yarıştığı bir video izletir ve çıkan sonuçları not ederiz. Deneyimizde sabit değer olarak da harbi Türk bir sporcunun müsabakasını izlemesini sağlarız. Ortaya çıkan üç değerin karşılaştırması bizi gerçek bir teşhise götürür. </p>
<p>Siyahî ile Hollandalıda çıkan üzüntü yükselmesi eşit ise; samimi bir ırkçı.</p>
<p>Siyahî yüksek Hollandalı ve Türk eşit ise; biz Arap değiliz, beyazız kaygısı belirtisi. Üzüntü- memnuniyet skalası siyahî, Türk ve Hollandalı şeklinde devam ediyorsa; Türkler aslında sarı saçlı mavi gözlüdür sendromu, ki en tehlikelisi budur. Avrupa’ya giden turistlerde de çok sık rastladığımız bir hastalık. Bakınız: Şekerim bayram tatilinde Prag’daydık.
                                    	<br/><br/>
<a class="lnk2" href="/web/20130602165410/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-naim-e-uzuntu-testi.htm), [web.archive.org (arşiv bağlantısı)](http://web.archive.org/web/20130602165410/http://www.taraf.com.tr/dr-sivilay-genc/makale-naim-e-uzuntu-testi.htm)
# Özür

*Dr. Sivilay Genç 23.08.2012*

<div class="yazi"><p>Yazarımız yıllık izninin bir bölümünü kullandığından bugünkü yazısı gazetede yayımlanmamıştır.
                                    	<br/><br/>
<a class="lnk2" href="/web/20130602162036/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-ozur-29.htm), [web.archive.org (arşiv bağlantısı)](http://web.archive.org/web/20130602162036/http://www.taraf.com.tr/dr-sivilay-genc/makale-ozur-29.htm)
# Doktor Mertcan’ı okutan emekli Ahmet Amca

*Dr. Sivilay Genç 30.08.2012*

<div class="yazi"><p>Üniversite harçları kaldırıldı. </p>
<p>Devlet üniversitesinde hocalar babasının hayrına mı çalışıyor? Hayır. Isınması için yakılan doğalgaz, fueloil Rusya’dan eşantiyon mu geliyor? Hayır. Üniversitelerin binaları, sınıflardaki sıralar, laboratuarlardaki alet edevat, bedava mı? </p>
<p>Hepsi devletin kasasından yani aldığımız ekmekten, sütten, maaştan kesilen paralardan ödeniyor. </p>
<p>Şimdiye kadar devlet üniversitesinde okuyanlar devlete masraflarının onda biri kadarını harç olarak ödüyorlardı. İsteyen herkese de harç parasının karşılığı burs veriliyor, mezun olduktan sonra ödemek üzere borçlandırılıyordu. </p>
<p>Öğrenci oluşumlarının bedava eğitim konusundaki istikrarlı ve başarılı girişimlerine hükümet daha fazla dayanamadı ve harçlar kalktı. </p>
<p>Üç ayda bir aldığı emekli maaşının yarısını vergiye kaptıran Ahmet Amca’nın parasıyla Hacettepe Tıp Fakültesi’nde bedava okuyup mezun olacak Mertcan, meslekte biraz piştikten sonra ayda kırk elli bin lira kazanacak. Ahmet Amca bir gün Doktor Mertcan’a muayeneye giderse iki yüz lirayı gözden çıkarması gerekecek. Sahi, Mertcan’ın doktor olmasının Ahmet Amca’ya ne yararı olacak? </p>
<p>İlk, orta ve lise eğitiminin devlet tarafında bedava verilmesini anlarım. Çünkü bu eğitimler sayesinde insanlar okuma yazma öğrenir.
                                    	<br/><br/>
<a class="lnk2" href="/web/20130602152259/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-doktor-mertcan-i-okutan-emekli-ahmet-amca.htm), [web.archive.org (arşiv bağlantısı)](http://web.archive.org/web/20130602152259/http://www.taraf.com.tr/dr-sivilay-genc/makale-doktor-mertcan-i-okutan-emekli-ahmet-amca.htm)
# Benim sansürüm

*Dr. Sivilay Genç 06.09.2012*

<div class="yazi"><p>Sevgili Orhan Miroğlu’nun yazısının uzunluğu nedeniyle sansürlenmiş olduğunu öğrenmiş bulunuyoruz. Ben bu sansürü okuma yazmayı söktüğüm günden bu yana, nerden baksanız yetmiş beş yıldır uyguluyorum. </p>
<p>Uzun yazıları asla okumam. Bazen başlığı çok cezbeder, okumaya niyetlenirim. Üçte biri kadarını okurum yorulurum. Sonra yazının tümünü okumuş olabileceğini düşündüğüm tanıdıklarımı ararım. Onların özet geçmesi için mevzuu açarım. Aslına bakarsanız yazıyı oturup okumaktan daha fazla zaman harcarım belki de ama prensip prensiptir. </p>
<p>Aslında tüm köşe yazıları yazarın aklına gelen tek bir cümlenin ya da fikrin açılımıdır. Geri kalanı dolgu malzemesi. Sıradan çamaşır sularının yüzde 95’inin su olduğunu duymuş muydunuz. Hâlbuki adını domatesten alan yoğunlaştırılmış bir türünün bir damlası ne kadar etkili. </p>
<p>Bugünün köşe yazarlarının ekseriyeti; kompozisyonların, dönem ödevlerinin sayfa sayısıyla değerlendirildiği yılların insanları. Hâlbuki bugünün okuyucularının çoğu yüz kırk karakterde meramını anlatma konusunda maharet sergileyen bir kuşağın temsilcileri.   </p>
<p>Okuyucuları yormayalım. Kısa yazalım. Hem ne demişler yazının uzunluğu değil, işlevi önemli.</p>
<p>Twitter çok acayip bir şey. Acayip olmasının en güçlü göstergesi de Türkiye’de bir kısmının hayatının merkezinde iken bir kısmının hiç ama hiç alakası olmaması.
                                    	<br/><br/>
<a class="lnk2" href="/web/20130602161920/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-benim-sansurum.htm), [web.archive.org (arşiv bağlantısı)](http://web.archive.org/web/20130602161920/http://www.taraf.com.tr/dr-sivilay-genc/makale-benim-sansurum.htm)
# Çanta, don, vale, kâğıt havlu...

*Dr. Sivilay Genç 20.09.2012*

<div class="yazi"><strong>Soru:</strong> Sevgili Sivilay Abla, PKK’lılara sarılan <strong>Aysel Tuğluk</strong>’u <strong>Louis Vuitton</strong> çantasının çakma olması üzerinden eleştirmek Türklerin Kürtleri aşağılama alışkanlığının bir devamı değil mi? Batman’dan sevgiler ablacım. <strong>(Berrin)<br/><br/></strong><strong>Cevap:</strong> Sevgili Berrin, bir Kürt kadın silahlı adamlara sarıldı diye olay olmadı, sivil alanda siyaset yapan bir milletvekili sarıldı diye oldu. Bu nedenle konuştuğumuz çerçeve içinde Aysel Tuğluk’u bir Kürt değil bir milletvekili olarak görmeliyiz.<br/><br/>Çakma Louis Vuitton çanta ne demektir? Önce buna bakalım. Sözüne ettiğimiz şey bebek kakası renginde, üzeri markanın yüzlerce logosuyla kaplı, aslında fiyatının fahişliğinden başka ilginç hiç bir tarafı olmayan bir çantadır. Bu çantayı satın alan kullanışlı, enteresan, sağlam, estetik bir çantayı değil; bu çantayı almaya gücü yeten olmanın kazandırdığı sosyal statüyü satın alır.<br/><br/>Beş bin liralık çantanın taklidini yüz elli liraya alıp “ben bir çantaya beş bin lira verebilenlerin sınıfındanım” mesajı vermek açıkça yalan söylemektir. Bu yalanın başka bir yalandan farkı yoktur. Bir siyasetçi bunu yapıyorsa benim gözümde inandırıcılığını yitirir.<br/><br/>Başka bir örnek vereyim. <strong>Gucci</strong> takım elbise giyen bir müteahhit eğer bu takımın altına markette üç tanesi dokuz liraya satılan beyaz slip don giyiyorsa onun yaptığı evde oturulmaz. Dışarıdan binaya bakarsın, güzelliğine kapılırsın.
                                    	<br/><br/>
<a class="lnk2" href="/web/20130602160328/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</div>

Kaynak: [taraf.com.tr](http://www.taraf.com.tr/dr-sivilay-genc/makale-canta-don-vale-kagit-havlu.htm), [web.archive.org (arşiv bağlantısı)](http://web.archive.org/web/20130602160328/http://www.taraf.com.tr/dr-sivilay-genc/makale-canta-don-vale-kagit-havlu.htm)
# Siyasette süper market kahraman bakkal olayı

*Dr. Sivilay Genç 27.09.2012*

<div class="yazi"><p><b>Soru:</b> Sevgili Sivilay Abla, geçtiğimiz günlerde iki parti genel başkanı AK Parti’ye katıldı. Kahraman bakkal süper markete karşı nostaljisi piyasada da siyasette de tutmadı. Süper market, mahalledeki kahraman bakkalları bir bir bünyesine katıyor. Mevcut iki örnekten yola çıkarak mahallenin diğer bakkallarına ne önerirsiniz? <b>(Rumuz: Bakkal çırağı)<br/><br/></b><b>Cevap:</b> Sevgili Bakkal çırağı, ben mevcut iki örneği kıyaslayayım, bakkallar kendi derslerini kendileri çıkarsın. </p>
<p>Dediğin gibi iki parti genel başkanı art arda AK Parti’ye katıldı. Bunlardan biri <b>Süleyman Soylu</b>, diğeri <b>Numan Kurtulmuş</b>’tu.<br/><br/><b>Süleyman Soylu</b>; Türkiye’nin en eski ikinci ve merkez sağ damarının birinci partisi olan <b>Demokrat Parti</b>’nin başkanlığını yapmıştı.<br/><br/><b>Numan Kurtulmuş</b>; Saadet Partisi’nin bir iftar programında parti gençlik kollarının fırlattığı çatal bıçaklardan kaçanların kurduğu <b>HAS Parti</b>’nin genel başkanıydı.<br/><br/><b>Süleyman Soylu</b>; itibarı yerle bir olmuş, kimsenin hayat hakkı tanımadığı, parası pulu kalmamış bir partiye genel başkan oldu ve bu hâlde aldığı partiyle katıldığı son seçimlerde yüzde 4,5 oy almayı başardı.<br/><br/><b>Numan Kurtulmuş</b>; entelektüel camianın yelkenlerini rüzgârla doldurduğu, AK Parti’den tüy koparacağı düşüncesiyle o gün için henüz tımarlı sipahilere katılmamış merkez medyanın desteklediği bir partinin genel başkanı olarak katıldığı son seçimlerden yüzde 0,8 oy aldı.
                                    	<br/><br/>
<a class="lnk2" href="/web/20130511123606/http://www.taraf.com.tr/login/" style="font-size:16px;color:#0000FF;"><u><b>
			  Yazının devamını okumak için tıklayın.</b></u></a><br/>
</p></div>

Kaynak: [taraf.com.tr](http://www.taraf.com.tr/dr-sivilay-genc/makale-siyasette-super-market-kahraman-bakkal-olayi.htm), [web.archive.org (arşiv bağlantısı)](http://web.archive.org/web/20130511123606/http://www.taraf.com.tr/dr-sivilay-genc/makale-siyasette-super-market-kahraman-bakkal-olayi.htm)
# Cahil Sizsiniz Türkiye

*Dr. Sivilay Genç 04.10.2012*

<div class="yazi"><p><b>Soru: </b>Sevgili Sivilay Abla; televizyonlarda vatandaşla yapılan sokak röportajı programları var. Sunucu basit bir soru soruyor. Hemen hemen kimse cevap veremiyor. Birinde sunucu <b>“Dışişleri Bakanı kim”</b> diye sordu. On beş kişi doğru cevap veremedi. Bir başkasında <b>“İstiklal Marşı’nı kim yazdı”</b> sorusuna en çok verilen cevap <b>“Mustafa Kemal Atatürk”</b> oldu. Nereye gidiyor bu memleket. Eğitim şart diyeceğim ama mikrofon uzatılanların çoğu eğitimli insanlar gibi görünüyor. Hatta üniversite öğrencisi olduğu belli olan çok kişi var. Sizce çözüm için eğitimden başka ne şart? <b>(Buğra Topaloğlu)<br/><br/></b><b>Cevap:</b> Sevgili Buğra; bu ülkede güzel olan bir şey varsa Atatürk yapmıştır. Bu bilgi ışığında <b>İstiklal Marşı</b>’nı yazsa yazsa <b>Mustafa Kemal Atatürk</b> yazmıştır diye düşünenleri kınamamalıyız. Hem biliyorsun Atatürk olmasaydı o marşın adı <b>National Anthem</b>, senin baban <b>Paul</b> ve senin adın da <b>Jonathan</b> olacaktı. Bu nedenle tüm hayatımızla ilgili büyük bir Atatürk parantezi açabiliriz. </p>
<p>Öte yandan TRT’nin tek kanal olduğu yıllarda yapılan <b>“Yetenek Sizsiniz”</b> programlarının ilkel sürümlerinde altmış yedi ilimizi (o zaman Bayburt, Yalova il değildi) ilçeleriyle beraber sayan “dehalar” keşfedilirdi. Ancak artık şapkadan tavşan çıkaramayana puan vermiyorlar. Yani sokak röportajlarında Dışişleri Bakanı’nın adını bilmeyenler var diye kaygı duyulacak günlerde değiliz. Parkta kaybolunca evin yolunu bulmak için babasının annesinin adını soyadını bilmesi gereken çocuk gibi bir durum mu var? Yurtdışına çıkan bir Türkiye Cumhuriyeti vatandaşı geriye dönüş yolunu bulamazsa sınırdaki polislere <b>“amca ben Abdullah Gül’ün halkıyım”</b> mı diyecek? </p>
<p>Keşke sınava tabi tutulanlardan biri soruya <b>“neden?”</b> diye cevap verse. Bu cevap karşısında sunucunun yüzünün alacağı şekil, tüm köşeye sıkıştırılmış ve rezil edilmiş vatandaşların intikamının resmi olacaktır.</p>
<p>Seçimlerde kime oy vereceğini nereden bilecek diyenlere de cevabım hazır. Hâlinden memnun ise mevcut durumun korunması için iktidar partisine oy verir. Yok değil ise diğer partilere bakar. Buna üşenir ise kendine yakın hissettiği birinin yazdıklarına konuştuklarına bakar. Hiç okumaya, dinlemeye tahammülü yoksa mahalleden, işyerinden birine gider sorar. Ya da hiç oy vermez seyirci hakkını kullanır. </p>
<p>Yıllar önce bir dostum anlatmıştı. Sosyeteden tanıdığı bir kadın ona şöyle demiş: <b>“Hiç haber izlemiyorum. Altı ayda bir Soner Yalçın’ın yanına gidiyorum. O da bana özet geçiyor.”</b> </p>
<p>Bence çok sağlıklı bir durum. Bugün aynı kişi bana gelse <b>“siyaset hiç cool değil. Lady Gaga cool”</b> derdim. </p>
<p>Bana göre vatandaşın bilmesi gereken temel bilgiler şunlar:<br/><br/>• Kazaya sebep olmamak için trafik kurallarına harfiyen uyulması gerektiği;<br/><br/>• Yere tükürmemesi ve sokakta gezdirdiği köpeğinin kakasını toplaması gerektiği;<br/><br/>• Çocukların ve eşlerin dövülmemesi gerektiği.</p>
<p>Sevgili oğlum, sorarım sana. Yetmiş beş milyon insanın bakanlar kurulunu bir çırpıda saydığı bir Türkiye’de mi daha mutlu olurdun, yoksa yukarıda saydığım üç kuralın harfiyen bilindiği ve uygulandığı bir Türkiye’de mi?<br/><br/>***<br/><b><br/></b></p>
<h3>Üreten kadını kıskanan anne</h3>
<p><b><br/></b><b>Soru:</b> Sevgili Sivilay Abla; ODTÜ’den mezun oldum. Sonra Amerika’da sosyoloji mastırı yaptım. Evlendim ve henüz çalışmaya başlamadan bebeğim oldu. Karşı komşum Boğaziçi mezunu. Bir GSM şirketinde çalışıyor. Her sabah giyiniyor kuşanıyor, arabasına atlayıp işe gidiyor. Onu bu şekilde görmek, üretim hayatında olamamak beni mutsuz ediyor. Ne önerirsiniz? <b>(Aslıhan Erol)<br/><br/></b><b>Cevap: </b>Sevgili Aslıhan; senin komşun her sabah işe gidip ergen çocuklara daha fazla kontör nasıl satarız; kitaba, muza harcamaları gereken harçlıklarını nasıl cebe indiririz davası için kafa patlatıyor. Kıskandığın üretim bu. Bence kıskanma, bebeğini sev. </p>
<p>***</p>
<p>Toplumsal Onarım ve Siyasal Rehabilitasyon<br/>Anabilim Dalı Başkanı, Ruh ve Sivil<br/>Hastalıkları Mütehassısı<br/><br/><b>sivilayabla@gmail.com</b></p>
<p><b> </b></p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-cahil-sizsiniz-turkiye.htm), [web.archive.org (arşiv bağlantısı)](http://web.archive.org/web/20131102152950/http://www.taraf.com.tr/dr-sivilay-genc/makale-cahil-sizsiniz-turkiye.htm)
# Şişkoluk vergisi

*Dr. Sivilay Genç 11.10.2012*

<div class="yazi"><p><b>Soru:</b> Sevgili Sivilay Abla; hemcinslerim plajda kız görünce göbeklerini geriye çekerken, ben alımlı mı alımlı, sabah aç karnına tartıya çıktığımda 75 kilo gelen, seyahat etmeyi seven, sırım gibi bir delikanlıyım. Senin ne sorunun olabilir diye soracak olursanız, yoğun seyahatlerimde ödediğim fahiş ekstra bagaj ücretleri. Hele son İngiltere seyahatimde 32 kilo bagaj için ödediğim yüzlerce pound. Petrol fiyatları fırladıkça uçak şirketleri bu konuda daha zalim oluyorlar ve bizi sağıyorlar. Düz bir matematik uygularsak ben toplam 75 kg. vücut ağırlığı + 32 kg. bagaj = 107 kg. ağırlığımla yüklü bir ekstra masraf öderken, 130 kiloluk bir obez tükettiği karbondioksit yetmiyormuş gibi uçağı riske atma maliyetlerini ödemeksizin 20 kiloluk valiziyle ekstra masrafa girmeden uçağa binebiliyor. Kürtlerin, Alevilerin, ezilenlerin, ötekilerin dostu Sivilay Abla! Biz zayıfların da sesini duyabilir mi? <b>(Ahmet Kayısıcıoğlu)<br/><br/></b><b>Cevap:</b> Sevgili Ahmet; tarihte çatışmalar sadece sınıflar arasında, milletler arasında, hemcinsler arasında değildir. Tarihte bir sürü gizli çatışma yürür. Maalesef tarihte dünyayı yöneten gizli örgütleri inceleyen saygıdeğer tarihçilerimiz, diğer gizli çatışmalar üzerine yeterince çalışmazlar. Bunlardan birisi de sıskalar ile şişkoların ezeli ve ebedi çatışmasıdır. Hele yaz ayları bu çatışmanın en keskinleştiği, acımasızlaştığı ve devrimci aşamaya geçtiği mevsimdir. Edi ile Büdü’de, Asterix ve Obelix’te, Atatürk ile İnönü’de bu mücadeleyi hep görürüz. </p>
<p>Şu anda mesela bu ebedi savaşta sıskalar hiç olmadıkları kadar güçlüler. Bu sadece dünyaya baktığımızda Rusya’da atletik ve seksi Putin’in, ABD’de karaoğlan Obama’nın, hatta İran’da Ahmedinejad’ın ve elbette bizde Recep Tayyip Erdoğan’ın iktidarda olmasıyla ilgili değil. Reklamlarda, rap müzik kliplerinde mutlu ve dans eden sıskalar (bazen arkasında dans ettiği siyah rapçi 150 kilo olsa da) varlıklarını bile görünmez kılmaya çalışan şişkolara karşı galiptirler. Şişkolar ancak Viktorya dönemi resimlerindeki koca göbekli Venüs tablolarında, Kibele heykellerinde teselli bulmaktadırlar. Hele şimdi, neyse ki başbakanımız zayıf da bu mücadelesinde cesur olabiliyor, diğer bakanlar gibi mehter marşı kararlığında olmaktan kurtuluyor, bu savaşta şişkoları doğrudan hedef gösteren bir sağlık bakanımız var ki artık şişko amiyane bir tabir değil saygıdeğer bir tıp terimidir, endekslere girmiştir. Bence mağduriyetini Sağlık Bakanlığı’na ilet. Eminim onlar ilgileneceklerdir. Zira rejim için artık şişkolar da birinci dereceden bir milli güvenlik tehdidi oluşturmaktalar. Belki bir yerlerde fişleniyorlardır bile. </p>
<p>Şişkoluğu sindirme politikasında içi geçmiş bürokratların sıkıcı reklam filmlerinden daha etkili olacaktır eminim. Mesela bir şişkoluk vergisi konulabilir. Denebilir ki ey şişkolar, hem yedi milyar insana, üstelik madem GDO da tu kaka, bu kadar tarımsal ürün nasıl yetecek, ABD’liler Somalililere patates cipsi yardımı yapsa daha pratik çözüm olmaz mı diye tartışılırken, şişkoların bu ortak gıda havuzundan açgözlüce fazladan nemalanmanıza artık geçit verilmeyecek. Artık hakkaniyetli bir şekilde vergilendirileceksiniz. Üstelik bu oldukça çevreci bir vergi olacaktır. Şöyle ki şişkoların tükettiği oksijen, şebekeye bastığı pis su gideri ve atmosferimize saldığı karbondioksit hesaplanacak. Ve bu maliyetleri her yıl Maliye Bakanlığı tarafından tahsil edilecek. Uçaklarda da aynı şekilde artık bagaj başı 20 kilo uygulaması bırakılacak, kontuarlarda insanlar kantarlarda bavulları ile beraber tartılacak ve diyelim totalde 90-100 kilo üzeri her kilo maliyetlendirilecek. Bu şekilde de Sağlık Bakanlığı’mız havaalanlarına yazacağı veciz sözlerle beraber obeziteyle mücadelesini ağır bir yaptırımla destekleyecek. </p>
<p>***</p>
<p>Toplumsal Onarım ve Siyasal Rehabilitasyon<br/>Anabilim Dalı Başkanı, Ruh ve Sivil<br/>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-siskoluk-vergisi.htm), [web.archive.org (arşiv bağlantısı)](http://web.archive.org/web/20131102201219/http://www.taraf.com.tr/dr-sivilay-genc/makale-siskoluk-vergisi.htm)
# Sıkıcı köyün sıkıcı enstitüsü

*Dr. Sivilay Genç 18.10.2012*

<div class="yazi"><p><b>Soru:</b> Sevgili Sivilay Abla; <b><i>Bu Toprağın Çocukları</i></b> filmi Altın Portakal Jüri Özel Ödülü aldı. Filmi izledin mi bilmiyorum ama izlediysen bu kadar kötü bir filmin ödül almasını neye bağlıyorsun? <b>(Tuğçe Şahiner)<br/><br/></b><b>Cevap:</b> Sevgili Tuğçe; filmi izledim, izlemeyen okuyucularımız için önce özet geçelim. Bir elinde saban, bir elinde piyano kâh tarla sürüp kâh ağaç gölgesinde Eflatun okumaları yapan, yüzü aydınlık, kalbi temiz, ruhu engin, iyi insanların bozkırın ortasında elleriyle inşa ettiği beyaz badanalı, sakız sardunyalı, fırsat verilse soğuk füzyon deneylerinde üç aya füzyon reaksiyonunun hayata geçirilip süt sağımının verimliliğinde kullanılacağı bilim yuvası bir Köy Enstitüsü; badem bıyıklı (zaman makinesiyle 1950’lere ışınlanmış nurcu model) kötü polis tarafından zalim kahkahalar eşliğinde yok ediliyor. Her biri bir Nobel fizik, bir Nobel kimya ödülü almaya namzet münevver gençler de kafalarına balta ve sopalarla vurularak öldürülüyor. </p>
<p>Antalya Belediye Başkanı bu filme özel ödül vermesin de kime versin. Onun için rüya gibi bir film. Köy Enstitüleri başarsaydı Tayyip Erdoğan Rize’de çay topluyor, Kemal Kılıçdaroğlu Tunceli’de küçükbaş hayvan sürüsünü otlatıyordu. </p>
<p>Ne alakası var deme. Aslında hikâye çok eskilere dayanıyor. Atatürk ilk başlarda köylüsüyle kentlisiyle tüm ahaliyi bir İsviçreli kadar Batılı yapmak için şartları zorladı. Baktı ki olmayacak, köylüleri gözden çıkardı. Tabii köylülüğü baki kalan köylünün gözden ırak olması, şehirlere doluşmaması gerekiyordu. “Köylü milletin efendisidir” sözü bir şifreydi ve köylünün efendi efendi köyünde oturması hedefini ortaya koyuyordu. “Köylüsün sen köyünde kal enstitüleri” işte o zaman çıktı ortaya. </p>
<p>Köy Enstitüsü’nde öğretilenle uluslararası ticaret yapılamıyordu. Master için Harvard’dan kabul alınamıyordu. Doktor, baytar olunamıyor, en fazla olsa olsa askerde sıhhiye çavuşu olunuyordu. </p>
<p>Enstitü neticede, bir köylünün köyde kalması için gerekli iki temel şeyi öğretiyordu: Çiftçilik ve tiyatro. Ee köylü zaten babadan atadan çiftçiliği biliyor, eli kazma tutmamış öğretmenin kitabi bilgisinden ne olacak. Geriye bir tek tiyatro kalıyor. Kışları uzun ve sıkıcı köy gecelerini şenlendirmek için skeçler sahnelemek adına oldukça yararlı bir bilgi. </p>
<p>Tiyatrocuların, sinemacıların bitmek bilmeyen Köy Enstitüsü seviciliğinin, methiyeler düzen filmler çekmelerinin esas nedeni ise bu. </p>
<p>Aslında köyler hiç güzel yerler değildir. Yazın dondurma bulunmaz. En yakın şehir merkezinden getirmeye kalksan yolda erir. Geceleri kulakları sağır eden bir sessizlik hâkimdir. Kışın soba yanan oturma odası 70 derece, banyo 20 derece olur. Çıt çıkarsan herkes duyar. Dedikodu gırladır. Köy insanı boğar. Köyde enstitü olsa olsa boğma işlemini daha sofistike hâle getirmeye yarar. Şehirlerimizin kıymetini bilelim.</p>
<p><b><br/>İlk 500 sancısına son</b></p>
<p><b><br/>Soru:</b> Sevgili Sivilay Abla; dünyanın ilk 500 üniversitesi açıklandı. Türkiye’den sadece dört üniversite listeye girebilmiş. Bu hâlimizle nasıl daha zengin ve güçlü bir ülke olacağız. <b>(Kamil Sayar)<br/><br/></b><b>Cevap:</b> Sevgili Kamil; dünyanın en ünlü ilk 500 listesine girecek dört pop şarkıcımız çıkmaz. </p>
<p>Dünyanın en çok buluş yapan şirketler listesinde ilk 500’e girebilecek dört teknoloji şirketimiz yok. </p>
<p>Dünyanın en önemli 500 markası içinde bizden beş marka sayamazsın.</p>
<p>Dünyanın en önemli 500 filmi arasında kaç Türk filmi vardır. Bir tane bile aklıma gelmiyor. </p>
<p>Dünya ilk 500 listesinde dört romancımız, gazetecimiz, modelimiz, modacımız yok. İlk 500’de dört üniversite varsa bu büyük bir başarı. Bu sancıdan kurtulmalısın.<br/><br/>***<br/><br/>Toplumsal Onarım ve Siyasal Rehabilitasyon<br/>Anabilim Dalı Başkanı, Ruh ve Sivil<br/>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-sikici-koyun-sikici-enstitusu.htm), [web.archive.org (arşiv bağlantısı)](http://web.archive.org/web/20131102203747/http://www.taraf.com.tr/dr-sivilay-genc/makale-sikici-koyun-sikici-enstitusu.htm)
# Orhan Gencebay ile bir ömür jürisi

*Dr. Sivilay Genç 25.10.2012*

<div class="yazi"><p>Tamam, uzaya gidemiyoruz da bari sanatçıya hayranlık işinde Çin malı merdiven altı üretim standartlarını aşsaydık.</p>
<p>Milyonlarca insanın ayılıp bayıldığı bir sanatçı 60. sanat yılını kutluyor. 32 ünlü sanatçı bir albümde biraraya geliyor ve bu albümün tüm başarısı sadece son yedi yılın en çok satanı olmakla ifade edilebiliyor. </p>
<p>Uzaya gidebilen bir ülke olsaydık albümün çıkacağı gün binlerce insan mağazalar önünde sabahlar, albümü alan ilk kişiler olmak için kapıları kırardı. Satış rakamları ilk bir hafta içinde milyonları aşar, koleksiyonerler için gümüş kutulu özel üretim albümler binlerce dolardan alıcı bulurdu. </p>
<p>Bu hislerle aldığım albümün kapağını açtığımda sadece <b>“Baba”</b>nın muhteşem şarkılarını bulmadım, Türkiye’nin en ünlü seslerinin kozlarını paylaştığı Popstar Bayram Özel gecesinin tek jürisi olduğumu hissettim. <b>İşte Sivilay Abla jürisinin yorumları:</b> </p>
<p>Alfabetik sıra nedeniyle A1’de <b>Ajda Pekkan</b>’ın olması ilahi adaletin tecellisi. Normal şartlarda bir şiir, şarkı başka dile çevrildiğinde ahengini kaybeder. Ancak <b><i>Severek Ayrılalım</i></b> Ajdacaya mükemmel çevrilmiş. </p>
<p>Ajda’yı arabada dinliyorsanız arkadan bir polis aracı geldiğini zannedip iki de bir dikiz aynasına gözünüz takılabilir. O ses dışarıdan gelmiyor, tonmayster şarkının nakaratının altına on saniyede bir tekrar eden manasız bir siren sesi döşemiş.<br/><br/><b><i>Hatasız kul olmaz</i></b> şarkı değil melodik bir manifesto. Bugüne kadar bu şarkı üzerine hiç kitap yazılmamış, bir sempozyumda düşünürler tarafından iki gün boyunca didik didik edilmemiş olması bizim fikrî kuraklığımız. <b>Tarkan</b>, megastarın hakkı Tarkan’a demiş Amiral Gemisi’ne kurulmuş. Tarkan şarkının orijinal orkestrasyonuna hemen hemen hiç dokunmayarak ve yorumda Baba’nın bir nefes gerisinde durarak tevazula büyüklüğünü göstermiş.<br/><br/><b>Sezen Aksu</b> <b><i>Akşam Güneşi</i></b>’ni ağzında kocaman kırmızı bir akide şekeri gibi evire çevire söylüyor. Dinleyenin ağzı sulanıyor. </p>
<p>Sinemaya gittiniz. Filmin çıkışında herkes bir kadından bahsediyor. Kapanış jeneriğinde “parktaki kadın” olarak tanımlanacak kadar küçük bir rolü var. İşte <b>Emel Sayın</b> bu albümün “parktaki kadın”ı. 100 kişiye Gencebay şarkılarını say desek hiç birinin aklına gelmeyecek <b><i>Hayat Devam Ediyor</i></b>’u almış, kanat takmış, uçurmuş. Emel Sayın bu. Hıçkırığının bile sanatsal bir değeri var.<br/><br/><b><i>Aşkımı Sakla</i></b>’da <b>Yıldız Tilbe</b> <i>“Eridi gönlümün karlı dağları”</i> sözlerini o kadar görkemli söylüyor ki karların erimesine fırsat kalmaz, çığ kopar gelir. </p>
<p>Konuştuğu Türkçeye artık sadece İstinye Park’ın, Kanyon’un tepelerinde rastlanılan <b>Emre Aydın</b>’a <b><i>Bir Teselli Ver</i></b>’mişler ancak dinleyenleri kim teselli edecek, bunu hiç düşünmemişler. Emre Aydın’ın <i>Bir Teselli Ver</i>’i, dizideki Şehzade Mustafa’nın Ayetel Kürsi okuması gibi. Emre Aydın’ın bu şarkıyı hakkıyla söylemesi için iki yıl kentin varoşlarında dil öğrenmesi lazım. En azından “e” seslerinin az olduğu bir şarkı seçeydi iyiydi. <br/><br/><b>Mustafa Ceceli</b>, dillere destan mükemmeliyetçiliğinden hiç konsere çıkmamış Orhan Baba’ya saygısı gereği hata yapmamak için <b><i>Yarabbim</i></b>’i heceleyerek okuyor. İyi de ediyor.</p>
<p>Türk müziğinin <i>Avare</i>’si olan <b><i>Hor Görme Garibi</i></b> <b>Serdar Ortaç</b>’a verilerek hor görülmüş. Ortaç, kirli paslı elbisesi ve kafasında kasketiyle <i>Avare</i> filminde <b>Raj Kapoor</b> olabilir ancak şarkıyı yorumlarken daha çok bir <b>Şakira</b>. </p>
<p>Sert sulu bir elmanın üzerine vernik sürülmesi. Evet, daha parlak ama asla lezzetli değil. <b>Candan Erçetin</b>’in şarkıcılığı için hissiyatım bu ve <b><i>Beni Böyle Sev</i></b>’i dinledikten sonra bu duygum daha da perçinlendi. Candan Erçetin acilen kulak burun boğaz doktoruna görünmeli. Ya da albüme “eee”lerdeki cızırtıdan dolayı alıcılarınızla oynamayınız uyarısı eklenmeli. </p>
<p>Dünyada kimin sesi klonlanmalı diye araştırılsa tesbit edilen isimlerden biri <b>Nükhet Duru</b> olurdu. Bu kadar olağanüstü bir sese iyi proje gitmediği için hak ettiği şekilde kulaklarımızın ziyafet sofrasında başköşeye kurulamaması bizim adımıza büyük kayıp. Kendisini bu albümde ağırlamak ise büyük nimet. </p>
<p>Koroda <b>Nilüfer</b>’in <i>Hasret Çeken Gönül Benim mi Olsun</i> kuplesi arka arkaya eklense ve bundan yeni bir albüm yapılsa defalarca dinlenebilir. Arabeskin zirvede olduğu yıllarda doldurduğu muhteşem kasetler keşke raflara yeniden dönse.<br/><br/><i>Dil Yarası</i> şarkısının beynimde dönen klipi Orhan Baba ile Sevim Emre’nin dore eşofmanlarla Arnavutköy sahilinde jogging yaparken atışmaya başlamasıyla başlıyor. <b>Ebru Gündeş</b> keşke <b><i>Dil Yarası</i></b> yerine <i>Gönül</i>’ü söyleseydi. O zaman Kuruçeşme Arena’dan “Gönüüül” diye asıldığında Boğaz’ın karşı kıyısındaki evlerin camları zangırdardı. Ebru bu. Ses tellerini bağışlasa, beş insanın işini görecek kadar ses teli çıkar.<br/><br/><b>Zerrin Özer</b>, kimseler bu şarkıları sevdiğini itiraf edemezken <b><i>Gönül</i></b> ile gönlümüzü fethetmişti. Tecrübesinin sorumluluğu gereği şarkıların en zorunu seçmiş ve bir diva gibi icra etmiş. </p>
<p>Gencebay Haute Couture’den üzerlerine cuk oturanlar şarkılar; <b>Hande Yener</b>, <b>Athena</b>, <b>Mustafa Sandal</b>, <b>Seksendört</b>, <b>Özcan Deniz</b>’e. </p>
<p>Karbon kopya genç kadın vokallerden usanan kulaklarımız <b>İzel</b>’e hasretti. <b><i>Kabahat Seni Sevende</i></b>’de yakası açılmadık bir şarkıyı gün ışığına çıkarıyor. Gencebay madeninde cevher bulan bir diğer sanatçı da <b>Rafet El Roman</b>. <b><i>Beni Biraz Anlasaydın</i></b> ile İsveç adına Eurovision’a katılsa birinci olur. <br/><br/><b>Volkan Konak</b>’tan <b><i>Gurbet</i></b>’i dinleyen Türkçe bilmeyen biri “adam içli söylemiş” der demesine de, Hürrem Sultan’dan ağır aksanına bakmadan şarkı sözlerini şiir olarak okuması biz yerlilerde çıldırma etkisi yaratıyor. </p>
<p>“Gönül” kelimesi dilimizin sahip olduğu en önemli zenginliklerden biri. Başka dile kolay kolay çevrilmez. Gönül ruhun kalbidir denebilir ve dumanlı kafalar bu kalbin sesini duyamazlar. Zaten duymamak için dumanı çekerler. <b>Duman</b> grubuna <b><i>Gönül</i></b>’ü söyletmek taammüden cinayete girer. Girmiş de.<br/><br/><b><i>Ya Evde Yoksan</i></b> soğuğu, geceyi, yağmuru, sokakta kalmışlığı iliklerine kadar hissettiren bir şarkı. Hikâye iki kişi arasında geçiyor. <i>Neredesin Firuze?</i> filminden özenilerek <b>Manga</b> grubuna söyletilmesi şarkının ruhuna aykırı olmuş. Ancak hakkını verelim ki güzel söylemişler.<br/><br/><b>Deniz Seki</b> ve <b>Sibel Can</b> şirketin düzenlediği karaoke partisinde mikrofonu kapmış sekreter kız gibi söylüyor.<br/><br/><b>Demet Akalın</b> ve <b>Şevval Sam</b> bu performansla <i>O Ses Türkiye</i>’ye katılsa sadece Hülya Avşar dönerdi.<br/><br/><b>Zara</b>, tavuk bulyon gibi. Atıldığı her yemeğin tadı aynı. Şarkıların da.<br/><br/><b>Yaşar</b>, pes doğrusu. Gerçekten pes. Çok pes. Şarkı biraz daha uzasa diyaframı ağzına gelebilir. <b>Berkay</b>’a yer kalmadı. </p>
<p>***<br/><br/>Toplumsal Onarım ve Siyasal Rehabilitasyon<br/>Anabilim Dalı Başkanı, Ruh ve Sivil<br/>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-orhan-gencebay-ile-bir-omur-jurisi.htm), [web.archive.org (arşiv bağlantısı)](http://web.archive.org/web/20131102205216/http://www.taraf.com.tr/dr-sivilay-genc/makale-orhan-gencebay-ile-bir-omur-jurisi.htm)
# Masayı döven, dizini döver

*Dr. Sivilay Genç 01.11.2012*

<div class="yazi"><p><b>Soru:</b> Sevgili Sivilay Abla; geçen gün trafikte arkamdaki araç benim arabama çarptı. Sürücü telefonla konuşuyordu. Üstelik bir de suçu bana atmaya, üste çıkmaya kalkıştı. Sadece trafikte değil, okulda, işyerinde, apartmanda kimse kimsenin hakkını saygı duymuyor. Hukuk bilincimiz çok zayıf. Herkes her tartışmada haklı olduğuna inanıyor. Ruh ve sivil hastalıkları uzmanı olarak bu durumu nasıl açıklarsınız? <b>(Rümeysa Topuz)<br/><br/></b><b>Cevap:</b> Sevgili Rümeysa; biz ruh ve sivil hastalıkları doktorları sorunların kaynağını çocuklukta ararız. Herkesin malumu hastalarımızın kapitoneli rahat kanepeye uzanmalarını ister, “çocukluğunuza inelim” deriz. </p>
<p>Hukuk bilincimizin olmamasının, her tartışmada kendimizi haklı bulmamızın köklerini de çocukluğumuzda aramalıyız. </p>
<p>Bir bebek kafasını masaya çarptığında anne-baba ne yapar? Canının yanmasıyla çığlığı koparan çocuğu kucağına alıp masayı döver. “Al sana, al sana kötü masa” der. Sonra da çocuğuna dönüp “Bak masayı dövdüm kızım. Hadi ağlama artık” der. </p>
<p>Kardeşim, masa senin koyduğun yerde hareketsiz durmaktadır. Çocuğun gelip masaya çarpmıştır. Kazada sekiz de sekiz çocuk kusurludur. Olsa olsa o masayı ortada bıraktığın ve sivri uçlarını yumuşak bir malzemeyle kaplamadığın için iki üç puanlık kusur da sana yazılabilir. Ancak tamamen suçsuz olduğu hâlde tek suçlu ilan edilip ânında cezalandırılan masa olur. Yargılama peşin peşin yapılır. Ceza da ânında infaz edilir. </p>
<p>Bu çocuğun hikâyesinden tabii hukuk, adalet çıkmaz. Hatalarından ders çıkarmaz. Kendisinin de hatalı olabileceğine bir an için bile olsun ihtimal vermez. İntikam almadan, kendi elleriyle misliyle karşılık vermeden rahat edemez.</p>
<p>Cep telefonuyla konuşup arkadan çarptığı hâlde yine sana yüklenen adımın da çocukluğunda kesin bir masa dövme olayı vardır. Dua et sadece ağız dalaşı ile kaldığına. Kafa göz de dalabilirdi. </p>
<p><b><br/>Atam Sağolsun</b></p>
<p><b><br/>Soru:</b> Sevgili Sivilay Abla; Yılmaz Özdil yedi kelimelik bir yazı yazarak meramını pekâlâ anlatabiliyor. Milyonlarca okuyucusu oluyor, yazıları binlerce kez sosyal medyada paylaşılıyor. Siz üç bin, dört bin vuruş yazıyorsunuz. Yine de mevzuu noktalayamıyorsunuz. Yazdığınızı biri iyi anlıyor diğeri anlamıyor belki. Nedir onda olan sizde olmayan şey? <b>(Tarık Arı)<br/><br/></b><b>Cevap:</b> Sevgili Tarık; DSİP her yıl kasım ayında Marksizm toplantıları düzenliyor. Marx’ın söylediklerinden şunu mu yoksa bunu mu kastettiği üzerinde tartışılıyor. Birçok ekol var. Sadece Marx değil, liberal, milliyetçi her türlü fikir insanının düşünceleri yoruma açık. Tek ve mutlak bir tanrının yazdığına inanılan kutsal kitaplar bile didik didik edilir. Kuran’ın bugüne kadar binlerce tefsirleri yapılmıştır. Ana metnin ve peygamberin sizlerindeki yoruma açık alandan Fıkıh ve Kelam gibi iki disiplin doğmuştur. Durum böyle iken Gülay Göktürk’ün ya da Hayrettin Karaman’ın bir meseleyi yedi kelimede anlatıp bitirmesini bekleyemeyiz. </p>
<p>Yılmaz Özdil ise Atatürkçü. Taha Akyol’un bir iki suni solunum denemesini saymazsak Atatürkçülük kaya gibi. </p>
<p>Bu dünya görüşü iki temel kurala dayanır:<br/><br/><b>1- Atatürk her zaman doğrudur ve haklıdır.<br/><br/></b><b>2- Atatürk’le ilgili ihtilafa düşüldüğünde birinci maddeye başvurulur.</b> </p>
<p>Bu kadar net ve sağlam bir ideolojiden yedi kelimede derdini anlatabileceğin yazılar çıkar. Okuyucu tarafının da kafası çok nettir. Uzun yazılar itibar görmez. Virgülden çok “enter” tuşuna basılan yazılar sevilir. </p>
<p>Atatürk sayesinde, yazan mutlu, okuyan mutludur. </p>
<p>***</p>
<p>Toplumsal Onarım ve Siyasal Rehabilitasyon<br/>Anabilim Dalı Başkanı, Ruh ve Sivil<br/>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-masayi-doven-dizini-dover.htm), [web.archive.org (arşiv bağlantısı)](http://web.archive.org/web/20131102204705/http://www.taraf.com.tr/dr-sivilay-genc/makale-masayi-doven-dizini-dover.htm)
# Taksiyle hipotenüs hesabı

*Dr. Sivilay Genç 15.11.2012*

<div class="yazi"><p><b>Soru:</b> Sevgili Sivilay Abla; uluslararası ilişkiler bölümünde okuyan öğrenciye ne demeye matematik öğretirler. Ben sözelciyim. Zaten matematikten kaçtığım için sözelci oldum. Üniversitede yeniden karşıma dikilmesine bir mana veremiyorum. Ezberleri bozan ablamız, eğitim sistemindeki bu ezberi de bozsanız. Saygılarımla ellerinizden öperim. <b>(Ferit Maden)</b></p>
<p><b><br/>Cevap:</b> Sevgili Ferit; geçen gün Hollanda’da yaşayan bir arkadaşım ailece beni ziyarete geldiler. Cuma akşamı trafiğinde Taksim’de kaldıkları otelden Ataşehir’e (yani Anadolu yakasına) geçmeleri için metrobüs en iyi tercihti. Öyle de yaptılar. Metrobüsteyken Ataşehir’e gitmekte olduklarını söylemek gibi bir talihsizlik yaşadılar. Tabii ki bu büyük hatanın bedelini 19:30’da değil 21:30’da varmak olarak ödediler. Çünkü metrobüs insanları aralarında kısa bir durak tartışması yaşadıktan sonra onları Kadıköy- Kartal metrosuna binmeye zorlamışlar. Üç kişi Söğütlüçeşme’den taksiye binmek yerine metroya binmişler. Metroda hangi durakta inmeleri gerektiğini konuşurken tabii yine yardımsever toplu taşıma insanlarının hışmına uğramışlar ve taksi geçmeyen bir durakta indirilip dolmuşa bindirilmişler. Bizim siteye 500 metre uzakta inmişler. Sonuç olarak yaşama enerjilerini yollarda tüketip posaları çıkmış bir şekilde eve vardılar. </p>
<p>İşte matematik bilgisi burada devreye giriyor. Metrobüsten indikleri yerden taksiye binseler 13-14 TL tutacaktı. Rahat bir seyahat on beş dakikada sitenin önüne kadar gelebileceklerdi. Üç kişi önce metroya, sonra dolmuşa binerek aynı yol için 12 TL ödedi. 2 TL kazanca karşılık 1,5 saatlerini kaybettiler. Metrobüsten indikleri nokta, metrodan indikleri nokta ve bizim evi bir üçgen olarak düşündüğümüzde hipotenüsten taksiyle gelmek yerine iki dik kenarı toplu taşıma ile kat etmiş oldular. Ayakta kalarak yorulmuşlar ve 500 metre de yürümüşler. </p>
<p>Hamile karısı için taksi çağırmaya bebeğin başı gözükecek aşamaya gelmesi hâlinde karar verebilecek toplu taşıma insanının sorunu para değil kabullenilmiş çaresizlik. Hollanda’dan gelen misafirlerimi 2 TL kâr etsinler diye değil; alternatif düşünme pratiği edinmemiş olmalarının yanında geometri ve toplama çıkarma işlemi bilmedikleri için toplu taşımaya mahkûm ettiler. Matematik önemlidir. </p>
<p><b><br/>Twitter ahalisi</b></p>
<p>Başbakan Erdoğan ne dese çılgınca destekleyen bir twitter ahalisi oluştu. Başkanlık sistemi diyor. “Sen gönüllerin başkanısın” diyorlar. İdam cezasının yeniden gelmesinden söz ediyor. “Biz yağlı urganları daha önceden hazırlamıştık zaten” cevabını veriyorlar. “Dershaneleri kapatacağım” diyor. “Dershaneleri bilmem napiim güzel abim, senin canın sağolsun” diye atılıyorlar. Kürtaj yasağını gündeme getiriyor. Bizimkiler sanki yıllardır derin bir kürtaj tartışmasının bir parçasıymış gibi canlarını siper edercesine ortaya atılıyorlar. </p>
<p>Ya adamcağız belki sesli düşünüyor. On iki RT alanın yürüyüşünün değiştiği bu devirde siz böyle yaparsanız, o, ne yapsın. Azıcık da tereddüt edin. En azından bir iki gün üzerinde düşündükten son atlayın. Bunu hiç değilse sevdiğiniz insanın iyiliği için yapın çocuklar. </p>
<p>***</p>
<p>Toplumsal Onarım ve Siyasal Rehabilitasyon<br/>Anabilim Dalı Başkanı, Ruh ve Sivil<br/>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-taksiyle-hipotenus-hesabi.htm), [web.archive.org (arşiv bağlantısı)](http://web.archive.org/web/20131022063043/http://www.taraf.com.tr/dr-sivilay-genc/makale-taksiyle-hipotenus-hesabi.htm)
# Nükhet Masaj Salonu

*Dr. Sivilay Genç 22.11.2012*

<div class="yazi"><img align="left" alt="Nükhet Masaj Salonu" border="0" src="http://www.taraf.com.tr/fotoraflar/makaleler/nukhet-masaj-salonu_8765_orijinal.jpg" style="border-right-width:10px; border-color:#FFFFFF"/><p>Bir şarkı olsaydım beni <b>Nükhet Duru</b>’nun söylemesini isterdim. Çünkü o, şarkı söylemiyor şarkıya adeta thai masajı yapıyor. Sadece parmaklarıyla değil, avuç içleriyle, kollarıyla, dirsekleriyle şarkının vücudu üzerinde dolaşıyor. Bastırıyor, geriyor, büküyor, gevşetiyor. Nükhet Duru’nun dilindeki şarkının hiçbir notasının, hiçbir hecesinin hakkı yenmiyor. Portedeki sus işaretinin bile sesi duyuluyor, varlığı hissediliyor. </p>
<p>Benim için bazı film sahneleri vardır, yaşadığım her benzer ânı ipotek altına almıştır. O sahnenin koşulları gerçekleştiğinde bir anda film karesinin içinde bulurum kendimi. Bu sahnelerden biri de <b><i>American Psycho</i></b> filiminde <b>Christian Bale</b> tarafından canlandırılan Patrick Bateman’ın <b>Huey Lewis</b>, <b>Phil Collins</b> ve <b>Whitney Houston</b> albümlerini dinlerkenki hâlidir. Manhattan’da bir beyaz yakalı olan Patrick, şarkıları bütün duyu organlarıyla hisseder, adeta notaları ve sözleri görür gibi içine girerek tutkuyla yorumlar yapar.<br/><br/><b><i>Orhan Gencebay ile Bir Ömür</i></b> albümüyle ilgili yazdığım yazının ardından tanışma şerefine erdiğim Nükhet Duru’nun <b><i>Tam Zamanında</i></b> albümünü dinlerken kendimi müzik setinden gelen Whitney Houston karşısında kendinden geçen Patrick Bateman gibi hissettim. Albümle ilgili bugüne kadar çıkan haberlerin de “efsane geri döndü”den öteye gitmediğini görüp sinirlendim. “Nükhet Durular değil albüm yapmamak, ölseler bile gitmezler ki, geri dönsünler” laflarıyla dolan kafamı bu hafta size boşaltayım istedim.<br/><br/><i>Tam Zamanında</i> Nükhet Duru’nun, günümüzün koşullarında dört albümlük malzemeden kurduğu ziyafet sofrası adeta. </p>
<p>Albüme yedi şarkı veren <b>Sezen Aksu Ajda Pekkan</b>’ı bile baştan çıkarmayı başarmıştı ama Nükhet Duru’yu yoldan çıkaramamış, <b><i>Dikine Dikine</i></b>’yi bile Nükhetçe söylemiş. </p>
<p>Nükhet Duru gibi göz, daha doğrusu kulak kamaştırıcı seslerin karşı karşıya olduğu en büyük tehlike kendi seslerine hayran olmaları ve okudukları şarkıya konsantre olamamaları ihtimalidir. Piyasada, sesi efsane olan ama kendisi efsaneleşemeyen şarkıcılardan Nükhet Duru’yu ayıran şey <b><i>Hicran</i></b> ile tango yaparken, <b><i>Sizli Bizli</i></b> ile dertleşmesi, <b><i>Menekşe</i></b>’nin kokusunu, <b><i>Gökkuşağı</i></b>’nın tayflarını hissetmesi ve hissettirmesidir. <b><i>Bu Şehirde</i></b>’yi <i>YouTube</i>’dan kaçak göçek dinlemekten bizi kurtardığı için de ayrıca teşekkürü hak ediyor. </p>
<p><b><br/>Türkiye’nin gerdanlığı</b></p>
<p>Renklerin, şehirlerin, isimlerin, pantolon paçalarının ve hatta bıyıkların bile politik olarak konumlandırıldığı, insanları düşman kamplarına ayırdığı ülkemizde temiz bıraktığımız beş şey var: <b>Ajda Pekkan</b>, <b>Sezen Aksu</b>, <b>Emel Sayın</b>, <b>Nilüfer</b> ve <b>Nükhet Duru</b>. </p>
<p>Ben bu beşibiryerde mücevherinin Tanrı tarafından Türkiye’nin gerdanına takıldığını düşünüyorum. Bizi ikna edemeyecekleri şey olmayacağına inanıyorum. Bu yazıyı yazarken iki, siz okurken beş, bu gazete kesekâğıdı olduğunda altı ve çöpe atıldığında dokuz genç insan salakça bir savaşta ölmüş olacak belki de. Nükhet Duru bu savaşın kurbanlarından <b>Ceylan</b> için de bir şarkı söylüyor. Annesinden, iftarda makarna yapmasını isteyen, Ramazan mukabelesini okuduktan sonra evinin bahçesindeki havan topuna dokunup temizliğiyle yakışmadığı bu kirli dünyayı terk eden Ceylan için. Acaba gerdanımızdaki mücevherden daha fazlasını istesek çok mu ileri gitmiş oluruz. </p>
<p>Çıksalar; silaha, mayına, operasyona, baskına hatta çözüme ve barışa gerek yok. BİZ VARIZ! deseler. <i>Aynı Dağın Yeliyiz</i>’e seçimlerde artı beş puan veren duygulara açık insanlarımız, onların yapacağı bir şarkıya 100 puan vermez mi?</p>
<p>Bence verir. Bu kepazeliğin bir şarkılık canı var.<br/><br/>***<br/><br/>Toplumsal Onarım ve Siyasal Rehabilitasyon<br/>Anabilim Dalı Başkanı, Ruh ve Sivil<br/>Hastalıkları Mütehassısı<br/><br/><b>sivilayabla@gmail.com</b></p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-nukhet-masaj-salonu.htm), [web.archive.org (arşiv bağlantısı)](http://web.archive.org/web/20131022053650/http://www.taraf.com.tr/dr-sivilay-genc/makale-nukhet-masaj-salonu.htm)
# Serbest kıyafet ve saç inkılâbı

*Dr. Sivilay Genç 29.11.2012*

<div class="yazi"><p>Okullara kıyafet ve saç serbestîsi gelmesi Atatürk’ün harf inkılâbından bu yana eğitim alanında yapılmış en önemli değişim. Tek tip kıyafet ve tek tip kısa saç mecburiyeti okulların dışında nerelerde var bir düşünelim? Asker, polis ve Bağdat Caddesi. (Herkesin balina yağı sürülmüş Burbor kaban giydiği İstanbul’un ünlü bir caddesi.) Herkesin tek tip giyinmesiyle tek tip düşünmesi arasında ne kadar da yakın bir ilişki var. </p>
<p>Bunun kokusunu alan statüko güçleri hemen nasıl da harekete geçti. Büyük bir televizyonun Serdar Ortaç’ın kuzeni kılıklı sabah haberleri sunucusu tek tip okul formalarını boynu bükük kalmış kostümler olarak gösteriyor, “Onlar bu formaları bir daha giyemeyecek” diyordu. Buradan izlemeye başlasan “okul gezisine çıkan öğrencilerin otobüsü devrildi” haberi zannedersiniz. </p>
<p>Haber boynu bükük forma ile kalmıyor. Muhtemelen GAP gibi bir mağazanın t-shirt, pantolon fiyatları sıralanarak anne-baba cüzdanlarının nasıl cayır cayır yanacağı söyleniyor. Tabii ki bu aşurenin üzerine nar taneleri gibi kadrolu öfkeli vatandaş röportajları serpiştiriliyor. </p>
<p>Başbakan bazen bu habercileri patronlarına şikâyet ediyor ve hepimiz kızıyoruz ya. Ben sabah televizyon karşısındaki ruh hâlimle başbakan olsaydım, bir kürsüden kükremeyi bırak, vallahi o kanalın elektriklerini keserdim. </p>
<p>Serdar Ortaç’ın kuzeni kılıklı evladım! Çocuklarımızın tek kıyafeti okul forması mıdır? Formayı çıkarınca çıplak mı kalıyorlar? Bu çocuk teyzesine giderken, parka giderken, hafta sonu arkadaşlarıyla buluşmaya giderken ne giyiyor? Okul için niye tepeden tırnağa GAP’tan alışveriş yapmak gerekiyor. </p>
<p>Hem Sultanbeyli’de oturan bir öğrenci Etiler’deki okula mı gidiyor ya da ilçeler arası bizim bilmediğimiz bir Erasmus programı mı var da zengin-fakir çatışması yaşansın. </p>
<p>Diyelim ki zengin semtinde henüz site yapılamamış arazideki gecekondunun çocuğu varlıklı öğrencilerin içine düştü. Ortaokul ve lise çağında çocukların hiç birbirine “Ay ne güzel süveter”, “Pantolonun yakıyor” dediğini duydunuz mu? Bu yaş grubu için önce ayakkabılar, sonra montlar konuşur. E, forma zorunluluğu varken de isteyen istediği ayakkabıyı ve montu giyiyordu. Şimdi mi aklınıza geldi? </p>
<p>Milli Eğitim Bakanı’ndan devrimin ikinci adımını da atmasını bekliyoruz. İçtimalar kaldırılsa, öğrencilerin her Allahın günü bölük bölük sıraya dizilip, tek sıra hâlinde sınıflara sokulmasından vazgeçilse. Bu adım atıldığında da sabah haberlerinde “peki bu çocuklar pide, bilet, otobüs kuyruğunda durmayı nasıl öğrenecekler” diye yakınan sunucular göreceğimizden hiç kuşku duymuyorum. </p>
<p><b><br/>Suriye muhalefeti</b></p>
<p>Aralarında “Allahu ekber!” diye bağıran kara sakallı El-Kaideciler var diye Suriye muhalefetini düşman gören laik, CHP’li arkadaşlarım. </p>
<p>Tam tekmil katıldığınız Cumhuriyet mitinglerinde “Ordu göreve” pankartları yüzünden size darbeci diyenlere “biz darbeci değiliz” diyordunuz. (Gerçi o mitinglere katılanların çoğunun eninde sonunda çözümü askerî darbede gördüğü açıktı, sadece “hemen olsun” diye pankart kaldıranlar ile “elimizden gelen her şeyi yapalım, başarılı olamazsak darbe olsun” diyenlere kadar bir yelpaze vardı.)</p>
<p>İşte Suriye’de serbest seçimler olsun, yönetim babadan oğla geçmesin diye yola çıkan ve üzerlerine ateş edildiği için şu anda bir kan davasına dönen bu muhalefet hareketinde de sizin gibi doktor, öğretmen, terzi, futbolcu, öğrenci var, bir de pankartçı El-Kaide var. Azıcık empati. </p>
<p><b><br/>TTNet Partisi</b></p>
<p>Hiç bir parti AK Parti’ye muhalefet edemiyor diye PKK’ya ümitleri bağlayanların dikkatine. PKK kader değil. Bir şansınız daha var. TTNet mağdurları parti kursa rahat yüzde 10 barajını aşar. Bakın benim başıma gelene. Evimde telefon hattı var ama cihazı yok. Hiç konuşmuyorum. İnternet için hattı mecbur açık tutuyorum. 10 TL sabit ücret öderken, telefonla aranıp sabit ücretten kurtulacağım vaadiyle başka bir pakete geçmeye ikna edildim. Fatura bir geldi ki sabit ücretim 20 TL’ye çıkmış. Fiber optik kablolara dolanın inşallah. </p>
<p>***</p>
<p>Toplumsal Onarım ve Siyasal Rehabilitasyon<br/>Anabilim Dalı Başkanı, Ruh ve Sivil<br/>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-serbest-kiyafet-ve-sac-inkilabi.htm), [web.archive.org (arşiv bağlantısı)](http://web.archive.org/web/20131022064118/http://www.taraf.com.tr/dr-sivilay-genc/makale-serbest-kiyafet-ve-sac-inkilabi.htm)
# Ağaçları keselim

*Dr. Sivilay Genç 06.12.2012*

<div class="yazi"><p><b>Soru:</b> Sevgili Sivilay Abla, lüks bir konut projesi için ağaç kesileceğini duyduğumda çok kızıyorum. Diğer taraftan bir evin hayalini kuruyorum ki: İki tarafı ağaçlıklı bir yoldan gidiliyor. Yol kenarında “Dikkat! Geyik çıkabilir” tabelaları var. Rampayı aşınca ağaçların arasından bizim evler gözüküyor. Bütün günün elektriği, stresi birazdan orman yolu içinde yapılacak yalınayak bir yürüyüşle toprağa karışacak. Gece uzaktan gelen baykuş sesleri, televizyonda izlenen korku filmine ekstra efekt yapıyor. Orman içinde yaşayan çalar saat kullanmaz. Çünkü güneşin ucunu gören kuşlar şarkılarıyla yeni günü selamlıyor. Sabah yatak odasının penceresini açınca bayıltıcı bir çam kokusu odaya doluşuyor. Penceremden gördüğüm kuş yuvasında bir bayram havası. Yavrucaklar sonunda yumurtadan kafalarını çıkardı. Şahidi benim, haftalardır anne kuş kalktı baba kuş oturdu. Bu saadet tablosuna benim de biraz yardımım olsun diyorum ve pencere kenarına ekmek kırıntıları koyuyorum. Oğlum parka inmek istiyor. Ceplerine doluşturduğu cevizleri sincap arkadaşlarına götürdüğü gözümden kaçmıyor ama bu sevimli hırsızlığa ses çıkarmıyorum. </p>
<p>Sonra bu rüyadan uyanıyorum. Penceresinden görünen tek yeşil karşıdaki Yeşil Kundura tabelası olan evimin gerçeğiyle yüzleşiyorum. </p>
<p>Yaşadığım bu çelişki bir bencillik mi? Zengin düşmanlığı mı? Ben orman içindeki o evleri alamayacağım için mi kızıyorum? Kendime karşı dürüst olmak adına yardımınızı rica ediyorum Sivilay Ablacığım. <b>(Betül K.)<br/><br/></b><b>Cevap: </b>Sevgili Betül, ağaçlar kesmek içindir. Ağaçlar kesilir kereste olur. O keresteler kapı, pencere olur, masa, koltuk, dolap olur. Ev olur, aile olur. </p>
<p>Ağaçlar kesilir kâğıt olur. Kâğıttan roman olur, Kur’an olur, Nutuk olur. Das Capital olur. Afiş olur, ferman olur.</p>
<p>Ağaçlar kesilir odun olur. Kömür olur. Yuvalar ısınır. </p>
<p>Türkiye her yıl bu ihtiyaçlar için en az on milyon ağaç kesiyor.</p>
<p>Kurduğun hayale kavuşmak senin hakkın. İnsan hayatı ağaçlar kadar uzun değil. İstanbul’un yüzde 90’ı tek ağaç görmeden yaşıyor. Ağaçların da yüzde 90’ı tek bir insan görmeden hayatını devam ettiriyor. Adam şehir hayatından kaçmak için merkezden 30 km. uzaktan ev alıyor. Tek bir ağaç yok. Çünkü ağaçlar şehrin öbür tarafında. </p>
<p>Şehirleri bir satranç tahtası gibi tasarlayalım. Üç kutu orman ise bir kutu konut olsun. Herkes evine giderken ağaçlıklı bir yoldan geçsin. Sabah kuş sesleriyle uyansın. Çocuğu sincaba ceviz götürsün. Böyle bir şehirde daha az cinayet işlenir. Daha az trafik kazası olur. Daha az intihar olur. Kadına ve çocuğa dayak daha az olur. </p>
<p>Ağaçsız yerleri ağaçlandıralım dersen de bir ağacın kendini bulması nereden baksan yirmi beş yıl. Ömür ağacın büyümesini beklemekle geçti. E, ne anladım ben ondan. Yirmi beş yıl bir insan için çok uzun bir zaman. Dünya için, bir şehir ise için ise hiç uzun değil. </p>
<p>Konut, maden, santral için ya da yol açmak için ağaç kesilmesi sorun değil. Esas sorgulanması gereken nokta ağaç kesilmesi değil, ağaç dikilmesi. Ali Ağaoğlu’nun keseceği ağaçların hesabını sorduğumuzun yarısı kadar TEMA vakfına SMS ile gönderdiğimiz meşe palamutlarımızı soralım. Yol kenarlarında pastan TEMA’sı okunmayan ağaçlandırma alanlarındaki ağaçları soralım. Yoksa ayrıkotları arasında güneşi göremediğinden güdük kalmış meşe palamudu fidelerinin büyümesine kaldıysak durumumuz fena.<br/><br/><br/></p>
<h3>Dolmabahçe’nin cafesi</h3>
<p><b><br/></b>Şu Türkiye’nin tüm sorunlarının tek bir ortak cevabı olduğu yönündeki hislerim kuvvetleniyor. Sürekli bu cevaba beni yaklaştıran durumlarla karşılaşıyorum. </p>
<p>Dolmabahçe Sarayı’nın hemen girişinde muhteşem İtalyan mimarisine sahip bir saat kulesi bulunuyor. Saat kulesinin altına Milli Saraylar tarafından işletilen bir cafe açıldı. Şimdi aklınıza gelen tüm görüntüleri silin. Bu cafe Ankara Kızılay, İstanbul Ümraniye’deki herhangi bir cafeden farksız. İnsan hiç değilse orta yere asılmış bir avize görmeyi bekliyor değil mi? Çok beklersiniz. Kötü beyaz flüoresan lambalar neyimize yetmiyor. Sarayı gezerken yüzlercesini gördüğünüz sandalye ve masaları çağrıştıran oturma gruplarını gözünüz arıyor. Ne mümkün, ayağını yerden kessin yeter style. Mönüde pizza, mantı, iskender, hamburger, cheesecake birarada. Hiç değilse bir vezirparmağı, bilemedin mantının önüne yalancıktan da olsa “saraylı” eki olaydı diye isyan edesi geliyor insanın. </p>
<p>İstanbul’a gelen tüm turistlerin ziyaret ettiği bir sarayın girişine cafe açmak gibi iyi bir fikri uygulamaya geçirirken sadece cafe açmaya odaklanmak, “sarayın girişi” sözünü umursamamak. İşte bütün mesele bu. </p>
<p>***</p>
<p>Toplumsal Onarım ve Siyasal Rehabilitasyon<br/>Anabilim Dalı Başkanı, Ruh ve Sivil<br/>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr:80/dr-sivilay-genc/makale-agaclari-keselim.htm), [web.archive.org (arşiv bağlantısı)](http://web.archive.org/web/20121208020301/http://www.taraf.com.tr:80/dr-sivilay-genc/makale-agaclari-keselim.htm)
# Koşu bandında röveşata

*Dr. Sivilay Genç 13.12.2012*

<div class="yazi"><p><b>Soru:</b> Sevgili Sivilay Abla, spor yapmam lazım. Yaş kırka dayandı. Her yıl erteledim. Her yıl bir beden büyüdüm. Zor bela bir spor salonuna yazıldım ama koşu bandına çıkınca midem bulanıyor. Mahallede tartan pist var. Bir tur atıyorum bir adım daha atasım gelmiyor. Ablacığım yardım et. Hareketsizlikten genç yaşta kolesterol denizinde boğulacağım. Saygılarımla. <b>(Furkan Dinç)</b></p>
<p><b><br/>Cevap:</b> Sevgili Furkan, koşu bandında midenin bulanması ya da koşu pistinde bir turdan daha fazla atamamak senin hasta değil tam tersine oldukça sağlıklı olduğunun işareti.</p>
<p>Bizim bir doğamız var. Yürümek, hele de koşmak, insan için mesafe almak, ilerlemek, uzak olana yakınlaşmak manasına gelir. Yürümeye başladığımızda beynimiz tüm vücuda “haydi gidiyoruz çocuklar” talimatı verir. Koşu bandına çıktığında senin beynin de aynı talimatı veriyor ancak “Aaa!! o da ne?!” vücut hiçbir yere gitmiyor. Göz bakıyor bakıyor hiçbir şeyin yaklaştığını göremiyor. Öndeki kiriş ile olan mesafe hiç değişmiyor. Göz bu gerçeği beyine gönderiyor. Beyin de şaşkına dönüyor ve bacaklara “Oğlum siz hareket etmiyor musunuz. Kalp size kan yetiştirmek için kıçını yırtıyor. Dalga mı geçiyorsunuz?!” diye çıkışıyor. Bacaklar haksızlığa uğramışlığın verdiği şaşkınlık ifadesiyle “Yok vallahi müdürüm. Biz habire yürüyoruz ama yer ayağımızın altından kayıyor sanki. İlerleme kaydedemiyoruz” diyor. En hassas, hisli uzvumuz olan mide bu karmaşaya kayıtsız kalamıyor ve haklı olarak bulanmaya başlıyor. </p>
<p>Midesi bulanmayanların organları muhtemelen “Aman boş ver. Ben mi kurtaracam dünyayı” diyen cinsten olmalı.</p>
<p>İnternet, Web 01’den Facebook’a geldi. Tüplü televizyonlar kâğıt kadar inceldi. Plates topunu saymazsak maalesef fitness âlemi yerinde saydı. İnsana uyumlu aletler yapılamadı. Spor salonunda mide bulantını kesecek kesin bir çözümüm yok. Hiç değilse koşu bandına bir dinamo bağlansın ve koştukça elektrik üretilsin. Üretilen elektrik ana cereyana aktarılsın. Üretilen kadarı ihtiyaç sahibi insanların faturalarından düşülsün. İşin ucunda bir amaç olsun.</p>
<p>Dışarıda, koşu parkurunda da benzer yabancılaşma durumu var. Gidiyorsun gidiyorsun başladığın yere dönüyorsun. Kapana kısılmışlık hâli de doğana aykırı. Bunun için önerim yol boyu gidebildiğin yere kadar koşmak ama asla geri koşmamak. Eve taksiyle dönmek. </p>
<p><b><br/>Vajina yerine bir kutu incir</b></p>
<p><b><br/>Soru:</b> Sevgili ablacım, Bülent Arınç, <b>“vajina bekçisi”</b> denmesinden utandığı için sosyal medyada bir belden aşağı muhabbettir gidiyor. Cümle içinde ne kadar çok cinsel sözcük kullanırsa o kadar modern olduğunu düşünenlerin, başka zamanlar minibüsçü muhabbetlerini aşağılayıp ötekileştirmesi hakkında ne düşünüyorsun? <b>(Rumuz: Muhafazakâr agnostik)</b></p>
<p><b><br/>Cevap:</b> Bülent Arınç, twitter’da dalga geçenlerin babası yaşındadır. Acaba bu dalgacıların yüzde kaçı babalarıyla (jinekolog ve ürolog olanlar hariç) <b>vajina</b>, <b>klitoris</b>, <b>penis</b> muhabbeti edebilirler merak ediyorum. </p>
<p>Bizim kuşak şifreli dekoderdir. Mesela <b>“kutu”</b>. Zamanında Cenk Koray’ın bir pazar programı vardı. Orada da kutulu bir yarışma yapılıyordu. Yarışmacı bir kutu seçer üzerinde pazarlık yapılırdı. Cenk Koray ona <b>“Kutunu açıyorum”</b> diyince biz kıs kıs gülerdik. Çocuklar da “komik olan ne?” diye yüzümüze bakardı. Bir diğer şifreli kelime de <b>“incir”</b>di. Manavda çocuklar <b>“Anneeee! İncirr”</b> diye zırlayınca anneler gözlerini devire devire bakıp manav efendi duymayacak şekilde “Evladım ayıp, yemiş o yemiş” derdi. </p>
<p>Aslında <b>“Başbakan incir bekçiliği yapmasın”</b> ya da <b>“Başbakan kimsenin kutusunun kâhyası değil”</b> denseydi Arınç da hicap duymazdı. </p>
<p>***</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı</p><b>
<p><br/>sivilayabla@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr/dr-sivilay-genc/makale-kosu-bandinda-rovesata.htm), [web.archive.org (arşiv bağlantısı)](http://web.archive.org/web/20131102182216/http://www.taraf.com.tr/dr-sivilay-genc/makale-kosu-bandinda-rovesata.htm)
# Teselli ikramiyesi 

*Dr. Sivilay Genç 20.12.2012*

<div class="yazi"><strong>Soru:</strong> Sevgili Sivilay Abla, yılbaşı piyango bileti aldım. Aslında yirmi beş yıldır kesintisiz alıyorum. Taksiciliği bırakıp Ayvalık’ta zeytin bahçesi alacağım. Tüm hayallerimi bu bilete bağlamış durumdayım. Bu yıl da çıkmazsa vallahi isyan edeceğim. Tamam, milyonda bir ihtimal ama neden o kişi ben olmayayım? Çıkana nasıl çıkıyor? <strong>(Fehmi Duran)<br/></strong><br/><strong>Cevap:</strong> Sevgili Fehmi, yirmi beş yıldır bilet aldığına ve bana bu mektubu yazabildiğine göre sağlığın yerinde. Milyonda bir insanın yakalandığı, sebebi belirsiz, tuhaf, ölümcül hastalıklar var. Çok şükür ki o milyonda bir ihtimal senin başına gelmemiş.<br/><br/>Evden çıktın. Direksiyonun başına kuruldun. Uykunu gayet güzel almışsın. Arabanın güvenliği gayet yüksek. Havaalanına müşteri çıktı. Harika. Otobanda seyir hâlindesin. Yol koşulları gayet düzgün. Üst yoldan giden bir otomobilin önüne aniden fırlayan motosiklete çarpmamak için direksiyonu kırması ve bariyerleri aşıp senin arabanın üzerine düşmesi ihtimali, piyangodan büyük ikramiyenin vurması kadar uzak bir ihtimal değil mi? İyi ki de uzak. Böyle bir kazanın başına gelme ihtimali milyonda bir iken gelmemesi ihtimali milyonda dokuz yüz doksan dokuz bin dokuz yüz doksan dokuz. Ne kadar şahane değil mi?<br/><br/>Ortalama bir insan ömründe başımıza gelmesi ihtimali milyonda bir olan olayların büyük çoğunluğu aleyhimize. Bu nedenle piyangonun bize çıkmamasını çok da mesele etmemeliyiz.<br/><br/>
<h3>Tüketmiyorum öyleyse çevreciyim</h3>TEMA Vakfı kurucusu Hayrettin Karaca, dünyanın kurtuluşunun tüketmemekte olduğunu, kendisinin de 20 yıldır tüketmediğini söylemiş. Hayrettin Karaca seksenli yaşlarının sonlarında olmalı. Yani en iyi ihtimalle altmışlı yaşlarından itibaren tüketmiyor. Ne tesadüf ben de tüketmiyorum. Çevrecilik olsun diye değil. Doktor öyle söylediği için. Ama bunu öğrendiğim iyi oldu. Takma dişlerimi geceleri bardakta dinlendirdiğim bir yaşta tüketmemeyi böyle süslü laflarla açıklamak bana da iyi gelecek. Hayrettin Karaca ile Rahşan Ecevit el ele tutuşsa, dünyanın yaşama enerjisini yutan bir anafor yaratabilirler.<br/><br/>O değil de benim en kızdığım bu sözlere büyük pirim veren solcular. Tüketim olmazsa üretim olmaz. Üretim olmazsa işçi sınıfı doğmaz. O zaman devrim de olmaz.<br/><br/>
<h3>Nişanyan çağı</h3>21 aralıkta kıyametin kopmayacağı iki köyden biri olan Şirince denince aklımıza Sevan Nişanyan geliyor. Eğer Mayalar haklı çıkar ve kıyamet koparsa Sevan Nişanyan kısa bir zaman içinde dünyanın hâkimi olur. Kısa bir zaman içinde yıkılan şehirler onarılır. İnsanlık mimari açıdan çok ileri gider. Tayyip Erdoğan’ın üç çocuk limiti altı çocuğa çıkar. Resmî din ateizim olur. Feminizm terör suçu kapsamına alınır. Şirince’ye gidemeyenler de Sevan’ın Aslanlı Yol kitabını acilen adinip 21 aralıka kadar okusun. Kıyamet kopmadan önce yapılması gereken yüz şey arasında kesinlikle.<br/><br/>
<h3>Ahmet Altan</h3>Taraf henüz çıkmamıştı. Haftada bir yazı yazma imkânı verildi. Hayatımın ilk gazete yazısını yazdım. Ahmet Altan’a uzattım. Sıfırcı bir hoca gibi kırmızı kalemle üzerine bir sürü çizgi çizdi, çarpı attı. Sonra bana uzattı. İşte o kâğıt benim doğru cevap anahtarım oldu. Yazılarımı o şablona göre yazmaya çalıştım. Ahmet Altan, Ergenekon ölüm listeleri yaparken gazetecilik yapıyordu. Şimdi Ertuğrul Özkök bile darbe karşıtı. Varsın öyle olsun. Teşekkürler.<br/><br/><br/>Toplumsal Onarım ve Siyasal Rehabilitasyon Anabilim Dalı Başkanı, Ruh ve Sivil Hastalıkları Mütehassısı<br/><br/><br/><b>sivilayabla@gmail.com</b><br/><br/>
</div>

Kaynak: [taraf.com.tr](http://www.taraf.com.tr/dr-sivilay-genc/makale-teselli-ikramiyesi.htm), [web.archive.org (arşiv bağlantısı)](http://web.archive.org/web/20131022094249/http://www.taraf.com.tr/dr-sivilay-genc/makale-teselli-ikramiyesi.htm)
# Ortaya karışık yılbaşı 

*Dr. Sivilay Genç 27.12.2012*

<div class="yazi"><img align="left" alt="Ortaya karışık yılbaşı " border="0" src="http://www.taraf.com.tr/fotoraflar/makaleler/ortaya-karisik-yilbasi_9397_orijinal.jpg" style="border-right-width:10px; border-color:#FFFFFF"/><p>Noel ile Thanks Giving’den ortaya karışık yılbaşı kutlamamıza günler kaldı. Yılbaşı gecesinin enlerini sizler için derledim. </p>
<p><b><br/>Noel Baba</b></p>
<p>Antalyalı Santa’nın karlı buzlu memleketlerde geyikler tarafından çekilen kar kızağı ile bacalara dalması Avrupa’ya çalışmaya giden gurbetçilerimizin trajedisinin elli yıllık olmadığının apaçık ispatıdır. </p>
<p><b><br/>Tombala </b></p>
<p>Tombala yeni yıldan yeni yıla oynandığından kurallar bayram namazları gibi hatırlatılır. Çinko nedir? Ne zaman tombala diye bağırılır? 6 ile 9 birbirinden nasıl ayrılır, en temel mevzulardır.</p>
<p><b><br/>Çam ağacı </b></p>
<p>Dünyada yaşayan her bir insan için yedi ağaç kesiliyormuş. Türkiye’de her yıl mobilya, kâğıt ve yakacak ihtiyacı için on altı milyon metreküp keresteye ihtiyaç var. Bir ağaçtan en fazla bir metreküp odun çıkacağını düşünecek olursak Türkiye’de her yıl en az on altı milyon ağaç kesiliyor demektir. Kesilen ağaçlar bize kitap, defter, kapı, sehpa, şöminede çıtırdayan ateş olarak geri dönüyor. Bu ağaçların bir kısmı da çam olmalı. Zaten kesilmiş olan çamların en az işe yarayan tepelerinin iki hafta boyunca evlerin salonlarını süslemesinde bence bir sakınca yok, evlere çam kokusu vermesi açısından güzel bile olur. </p>
<p>Çam kesmeyelim diye plastikten çam ağacı üretmenin dünyaya bedeli daha fazla bir kere. Şu hesap bile matematik derslerinde bir millet olarak uyuduğumuzun resmidir. </p>
<p><b><br/>Kestaneli hindi</b></p>
<p>Tatlı ile tuzluyu Berlin duvarıyla birbirinden ayırmış bir damak zevkinin, bir yıl boyunca hindi etini ağzına sürmemiş temsilcileri; yılbaşı gecesi kestaneli, kuşüzümlü, şekerli hindi yiyor ve gecenin en manasız olayına imza atmış oluyor. </p>
<p><b><br/>Kırmızı don</b></p>
<p>Malum yılbaşı gecesi uğur getirmesi için kırımızı don giyilir. Cinsel hayatta tutucu olarak bilenen ülkemiz insanına doğan bir gecelik bu çılgınlık fırsatı, geç saatlere kadar süren kutlamalarda heba edilir. Sabahın ilk ışıklarında yastığı zor bulan kafaların tek düşüncesi uyumaktır. Gecenin kazananı don stoklarını eriten çamaşırcılardır. </p>
<p><b><br/>Geceyarısı ânı</b></p>
<p>Yılbaşı gecesi tam 00:00’da ne yaparsan bütün bir yıl öyle geçer inancı pek yaygındır. Bu ânı tuvalette karşılamamak için çişler tutulur. Tatlı çatalı bir kenara bırakılır. Kıskanç kadınlar kocalarının kafalarını göğüslerine bastırır. En akıllılar ceplerindeki paraları sayarlar. Bir hevesle alınmış ve hemen üstü bezle örtünmüş koşu bandı yeni yılı karşılamak için en çok tercih edilen mekânlardandır. </p>
<p><b><br/>Televizyonlar</b></p>
<p>Televizyon kanalları yılbaşı özel eğlence programları yayınlar. Geceyarısı yapılan geri sayım muhtemelen 20 aralık saat 14:00 civarında yapılmıştır. Programın banttan olduğunu bilmek izleyenlere kendilerini iğrenç hissettirir.</p>
<p><b><br/>Mekke’nin fethi kutlaması</b></p>
<p>Miladi takvimin geçerli olduğu Türkiye’de Müslümanlar takvime bağlı ibadetleri Hicri takvime göre yerine getirir. Örneğin; Ramazan ayı, kurban bayramı sürekli yer değiştirir. </p>
<p>Tek istisna Mekke’nin fethidir. 1 Ocak 630 tarihine fikslenmiştir. Yine de fetih kutlamaları bir gece önce yapılır. </p>
<p><b><br/>Her zamankinden erken yatmak</b></p>
<p>Yılbaşı gecesi televizyon izlediği için “Yeni Yıl Kutlaması Yapan Günahkarlar Listesi”ne yazılacağından korkanların her zamankinden üç saat önce yatması bütün gece yatakta dönüp durmalarına neden olur. Her zamankinden erken yatmanın da bir bakıma yılbaşına göre hareket etmek olduğu sarmalına dolananlar durumu en zor olanlardır. Neyse ki yılda bir yaşanıyor. </p>
<p><b><br/>Türbe ziyaretleri</b></p>
<p>Bülent Ersoy yılbaşı gecesi çalışmadığı gözden kaçmasın, kayıtlara geçsin diye türbeleri dolaşır. </p>
<p><b><br/>Mutlu yıllar.</b> </p>
<p>***</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı</p><b>
<p><br/>sivilayabla@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr/dr-sivilay-genc/makale-ortaya-karisik-yilbasi.htm), [web.archive.org (arşiv bağlantısı)](http://web.archive.org/web/20131022061822/http://www.taraf.com.tr/dr-sivilay-genc/makale-ortaya-karisik-yilbasi.htm)
# Liderlik sorunu

*Dr. Sivilay Genç 03.01.2013*

<div class="yazi"><p><b>Soru:</b> Sevgili Sivilay Abla; üniversiteye başladığımdan beri gitmediğim liderlik okulu, katılmadığım liderlik konferansı kalmadı. Hocalara mı gitmedim. Muskalar mı yazdırmadım. Canına yandığımın üniversitesinden mezun olmama aylar kaldı hâlâ bir partinin Beylikdüzü Gençlik Kolları Sosyal Medya Komitesi Denetleme Kurulu yedek üyesi olmaktan öteye gidemedim. </p>
<p>N’olur bana yol göster. Benim gibi liderlik vasıflarının hepsine sahip birisi (kurslardaki testlerde hep böyle çıkıyordu) harcanmasın artık. Ellerinden öperim. <b>(Feyzullah Kalemci)</b></p>
<p><b><br/>Cevap:</b> Sevgili Feyzullah; öyle “benden çok iyi lider olur”, “ben liderinizim” demekle lider olunmaz, despot olunur. Ahali “bu bizim liderimizdir” derse lider olunur. </p>
<p>Hem bu kadar çok lider olmak isteyenin olduğu bir yerde tebaa olmak ayrıcalıktır. Tebaa olmanın kursu, dersi, sınavı da yok. Bırak bütün liderler, etrafında pervane olsun. </p>
<p><b><br/>Dinleyen böcük</b></p>
<p><b><br/>Soru:</b> Sevgili Sivilay Abla; Başbakan’ın bile böcekle dinlenebildiği bir ülkede bizlerin veri güvenliği ne durumda Allah bilir. Şimdi cep telefonumuzun yankı yapmasından huylanmamız kabahat mi söyleyin Allah aşkına? <b>(Murat Can Soylu)</b></p>
<p><b><br/>Cevap:</b> Sevgili Murat Can; hepimizin verileri kendimiz için kuşkusuz ki çok değerlidir ama insana verdiği değer konusunda sicili övünç madalyalarıyla dolu olmayan devletimiz için verilerimizin fazlaca bir kıymeti olduğunu düşünmek hüsnükuruntu olur. </p>
<p>Başbakan’ın dinlenmesinden bahsedilen cümleye ise en son girmesi gereken kelime “bile” olmalı. Bir sözü kese savaşı, bir sözü kestire başı Başbakanımız; değil Türkiye, dünya dinlenecek insanlar listesinde açık ara bir numara. </p>
<p>Bu nedenle; televizyonlarda “muhtar bile olamazsın dediler, hapislere attılar, karaladılar, paraladılar” söz dizimine eklenmiş “evime böcükler yerleştirdiler” yakınması, diğer insanların da bu duruma hayret edip günlerce tartışması acayip tuhaf. Hele bu dinlenmenin aramaya ilk başlanacak yer olan masanın altına yerleştirilmiş bir dinleme cihazıyla yapılması çok daha tuhaf. Başbakanımız daha sofistike dinlenmeyi hak ediyor. </p>
<p>Bu olayda en açık olan şey böceği bulan MİT’in;</p>
<p><i><br/>Seviyorum ama kimi <br/>En tatlı birisini <br/>Nasıl anlatsam sana <br/>İlk harflerine baksana</i>, tadındaki “fail” tarifi.</p>
<p><b><br/>Allah rızası için </b></p>
<p>Türkiye’de tüm sorunların bir kaç cevabı varmış gibi geldiğini daha önce de söylemiştim. İşte o cevaplardan biri daha. </p>
<p>Türkiye’miz dilencilik müessesesinin iyi işlediği ülkelerden biri. Dilenciler bin bir türlü acıklı hikâye ve ağlak bir yüz ifadesi ile insanlardan para isterler. Müşterisiyle kandırma esası üzerine kurulu bir ilişki olmasından dolayı, sürekli söylem yenilenmesi gereken bir sektördür dilencilik. </p>
<p>Geçen gün vapur iskelesine yürürken kulağıma acıklı bir saksafon sesi çalındı. Sese doğru yürüdüm. Esmer şeker bir erkek çocuk içli içli çalıyor. Dilencilikten sokak çalgıcılığına terfi etmiş olmasına sevindim. Ama o da ne! Sevincim kısa sürdü. Para kutusu üzerinde yine aynı ifade. “Çok açım, annem babam yok, kardeşlerime ben bakıyorum. Yardım edin.” </p>
<p>Evladım! Bırak, hayatıma bir iki dakika hoşluk kattığın için para vereyim sana, acıdığım için değil.</p>
<p>***</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı</p><b>
<p><br/>sivilayabla@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr/dr-sivilay-genc/makale-liderlik-sorunu.htm), [web.archive.org (arşiv bağlantısı)](http://web.archive.org/web/20131022054550/http://www.taraf.com.tr/dr-sivilay-genc/makale-liderlik-sorunu.htm)
# Çevreci aga nigi, naga nigi

*Dr. Sivilay Genç 10.01.2013*

<div class="yazi"><p><b>Soru:</b> Sevgili Sivilay Abla; çevrecilerin vaveylalarıyla dalga geçmen ilk başlarda benim de hoşuma gidiyordu ama bu sefer durum gerçekten vahim. İşin ucu başka yerlere dokunda vallahi. Küresel ısınma sperm üretimini azaltıyormuş. Taş devri erkeğine göre yüzde 75 daha az sperm üretebiliyormuşuz. <i>Milliyet</i>’te okudum. Bir erkeğin vücudu 36 derece malum. Sperm üretimi için daha soğuk bir ortam gerekiyormuş. Hatta bu yüzden üretim yapan organ vücudumuzun dışında konumlanmış. Eee küresel ısınma ile hava sıcaklığı birkaç derece artınca üretim olayı yatıyormuş anlayacağın. Bunları bir profesör söylüyor. Sadece doktor titrinle bakalım bu sefer de dalga geçebilecek misin? <b>(Demir Gürpınar)<br/><br/></b><b>Cevap:</b> Sevgili Demir; dünyanın her yerinde insanların vücut sıcaklığı 36 derece. Kutuplarda da Arabistan çöllerinde de. Ocak ayında Norveç 10 derece olurken Kuveyt 40 derece oluyor. Kuveyt Emiri’nin kaç kadını birden idare ettiğine hiç girmeyelim. Norveç’in de kedine göre canlı bir cinsel hayatı vardır muhakkak. Aralarında 50 derecelik ısı farkı olan iki memleketin erkekleri taş devrinden bu yana ürüyor çok şükür. 1,5 - 2 derecelik küresel ısınma, binlerce yılı aşmış ve bugüne gelmiş erkek milletini nasıl olur da kulak memesi kıvamına getirecekmiş ben anlamıyorum. Belki de sadece doktor olduğum için anlamıyorumdur kimbilir.</p>
<p>Ama bunun olacağı belliydi. Çevrecilerin “gece tırnak kesmek günahtır” mantık silsilesinin modern zaman versiyonu korkutmalarının “aga nigi, naga nigi” seviyesine kadar geri çekileceğini doğrusu bekliyordum. </p>
<p>Buzullar eriyecek dediler. Oh oh erisin denizin tuzu seyrelsin, daha rahat yüzeriz dedik. </p>
<p>Sular yükselecek dediler. Ee yaşasın şehirlerimiz Venedik gibi olacak, diye sevindik.</p>
<p>Baktılar olmuyor yumuşak karından vurdular: Seks. </p>
<p>Seks bu, başka şeye benzemez. Depolarda kalmış fındığı da sattırır, Bulgaristan’dan gelen bir telefonla hiç tanımadığın birine para da gönderttirir, bu vakada olduğu gibi futbolsever Türk erkeğinden bir Greenpeace aktivisti yaratabilir. </p>
<p>Sevgili Demir. Dar kot pantolon giymek; değil küresel ısınmadan, nükleer santral patlamasından bile daha fazla sperm üretimini etkiliyordur.</p>
<p>Ayrıca sen olayı akışına bırak, piyasaya güven. O profesörün dediğinde susam tanesi kadar doğruluk payı varsa, pek yakında televizyonlarda bal satışlarının yerini soğutuculu, termoslu don satışları alır. </p>
<p>Ya bir de bu kadar nimet, bolluk, rahatlık içindeyken, şu taş devrinin insanını tamah etmekten bi vazgeçin artık kardeşim. Aman efendim taş devrinde domates şöyle güzeldi. Ah o eski zamanların hıyarının kokusu bir kilometreden duyulurdu. Şimdi de taş devrinin seks hayatı.</p>
<p>Karanlık bir mağarada, bir ateşin başında, sazdan samandan yataklarda, leş gibi kokan hayvan derisinden kıyafetlerle yaşadıkları cinselliğin müsaade edin de bir tanecik kalemi; kaloriferli evlerde, kırmızı gece lambalı odalarda, ergonomik, hijyenik yataklarda, tiril tiril iç çamaşırıyla yaşanandan üstün olsun. Allah’ın adaleti diye bir şey var herhalde. </p>
<p><b><br/>Tarihçi vs. Mümin</b></p>
<p>Tarihçi <b>Ayşe Hür</b> geçen gün şöyle bir tweet atmış:<br/><br/><i>Araştırdım ve ortada orijinal Kuran'ın olmadığını ortaya çıkardım. Aksini ispat edebilen oldu mu? Hayır. Gerisi laf-ı güzaf. </i></p>
<p>Söz yazarı, besteci <b>Şehrazat</b> ise ona şöyle bir cevap vermiş:<br/><br/><i>Siz bu kadar araştırabilirsiniz ancak! Kuran size kendini ispat etme gibi bir gaflete düşmez! Nasibsizseniz kaderinize küsün:(</i></p>
<p>Akademik unvanlı bir tarihçi olarak iman meselesine dalarsan sıradan bir müminden böyle okkalı bir cevap alırsın. </p>
<p>***</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-cevreci-aga-nigi-naga-nigi.htm), [web.archive.org (arşiv bağlantısı)](http://web.archive.org/web/20131022055459/http://www.taraf.com.tr/dr-sivilay-genc/makale-cevreci-aga-nigi-naga-nigi.htm)
# İpsiz Recep’in mor taytı

*Dr. Sivilay Genç 17.01.2013*

<div class="yazi"><p><b>Soru:</b> Sevgili Sivilay Abla, dün gece <i>Muhteşem Yüzyıl</i>’da Süleyman Pargalı’yı boğdurdu. Tarih bilgim çok iyi değil ama duyduğum kadarıyla gerçekte de hakikaten boğdurmuş. Ancak kaç gündür gazetelerde İbrahim Paşa’yı boğan cellâtların kıyafetinin yanlış olduğu konusunda haberler okuyorum. Tarihçilerimizin bu kılı kırk yaran hassasiyetinin gardırop düzeyinde kalmaması; Ermeni meselesi, Dersim, İnkılâp Tarihi konularındaki gerçekleri tarihçilere bırakabilmemiz için ne yapabiliriz. <b>(Pınar Gürdoğan)</b></p>
<p><b><br/>Cevap:</b> Sevgili Pınar; tarihçilerimizin sadece kıyafet konusunda hassas olması çok güzel. Buradan da gerçeğe yürüyebiliriz. </p>
<p>Sorularını yeni duruma uygun olarak değiştireceksin. “Genç Cumhuriyet’in Ankara’sında Papazın Bağı mevkiinde kaç kişi boğduruldu, bunu tarihçiler açıklasın” diye sormayacaksın. “İpsiz Recep Çankaya’nın aşağısında, Papazın Bağı mevkiinde adam boğarken; mor tayt giyer, kafasına da pembe renkli, Giyom Tel şapkası takardı” diyeceksin. Sotaya yatacaksın. Tarihçiler birer birer düşmeye başlayacak. “Yok efendim olur mu öyle saçmalık. İpsiz Recep çalışırken siyah giyinirdi, şapka da takmazdı” diyecekler, sen de seyredeceksin. “Ayrıca o elle boğmazdı, iple boğardı” gibi detayları da alacaksın. O zaman niye ipsiz demişler hiçbir fikrim yok. Nasıl boğduğunu da salladım bu arada. Hiçbir yerde bu bilgiyi satmayın. Örneğin, ana fikrine yoğunlaşın. Detaylarda boğulmayın.</p>
<p>Artık sen, “Sabiha Gökçen Dersim’i bombalarken Atatürk’ün ona hediye ettiği yılan derisi ayakkabıyı giyiyordu” mu dersin, “Boğazlıyan Kaymakamı Ermenileri keserken üstünde bordo, şal desenli robdöşambr vardı” mı dersin? Senin bileceğin iş. Yaratıcılığına kalmış. Böylece tarihi gönül rahatlığıyla tarihçilere bırakabilirsin.</p>
<p><b><br/>Osmanlı’nın torunları</b></p>
<p><b><br/>Soru:</b> Sevgili Sivilay Abla; ülkemizin en totaliter, en darbesever insanlarının <i>Wikipedia</i>’dan hayat hikâyelerini bakıyorum. Hepsinin dedesi ya Osmanlı’da şeyh, ya kadı, ya paşa, ya diplomat. Bunun nedeni nedir sizce? <b>(Musa Parıltı)</b></p>
<p><b><br/>Cevap:</b> Sevgili Musa; sorunun tam cevabını bilmiyorum ama iyi ki Osmanlı yıkılmış diyorum. Yoksa bunlar bizi yöneteceklerdi. Düşünsene Tayyip Erdoğan’ın değil seçimlere girmesine Üçüncü Lig’de futbol oynamasına bile izin vermezlerdi. </p>
<p><b><br/>Sarhoşun âhı</b></p>
<p><b><br/>Soru:</b> Sevgili Sivilay Abla; biz Levent Kırca’yı hak edecek ne yaptık? <b>(Tansu Parlak)</b></p>
<p><b><br/>Cevap:</b> Sevgili Tansu; yıllarca kötü parodilerine güldük. Köylülerle, sarhoşlarla alay etmesine ses çıkarmadık. Mizah sanatının ve köyün laneti ve de sarhoşların âhı peşimizi bırakmıyor şimdi. Bunu hak ettik. El mahkûm, çilemizi dolduracağız. </p>
<p><b><br/>Balyoz Yürüyüşü</b></p>
<p>20 Ocak 2010 tarihli <b><i>Taraf</i></b> gazetesi hepimizi dehşete düşüren bir manşetle çıktı. 27 Mayıs Darbesi’nin ateşleyicisi olan Harbiyeli Yürüyüşü’nden bu yana tüm darbelerde aktif rol oynamış Çetin Doğan’ın İstanbul’un üzerine çökme alıştırması yaptırdığı bir darbe planı seminerine ait konuşmalardı okuduklarımız. Yargılama oldu ve yargılananlar darbecilikten hüküm giydi. Ancak Türk medyasının aklama çalışmaları hiç bitmedi. <b>Darbelere Karşı 70 Milyon Adım Koalisyonu 20 ocak pazar günü saat 14:00’te İstiklal Tünel’den Taksim’e yürüyüş düzenliyor.</b> Su uyur darbeci uyumaz diyen herkes davetli. </p>
<p>***</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı</p><b>
<p><br/>sivilayabla@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr/dr-sivilay-genc/makale-ipsiz-recep-in-mor-tayti.htm), [web.archive.org (arşiv bağlantısı)](http://web.archive.org/web/20131022065803/http://www.taraf.com.tr/dr-sivilay-genc/makale-ipsiz-recep-in-mor-tayti.htm)
# Pargalı için helva

*Dr. Sivilay Genç 24.01.2013*

<div class="yazi"><p><b>Soru:</b> Sevgili Sivilay Abla; fanatik bir <b><i>Muhteşem Yüzyıl</i></b> izleyicisiyim. Aslında <b>Hürrem</b>ciyim. Doğal olarak <b>Pargalı İbrahim</b>’i sevmiyorum ama boğdurulması sahnesi ve onun öncesinde çocukluğuna ait görüntüler beni çok etkiledi. İçimden İbrahim Paşa’nın yasını tutmak geldi. Ne yapsam ne yapsam diye düşünürken aklıma helva kavurup apartman komşularıma dağıtmak geldi. Hem sabahın köründe asansörde zar zor günaydın diyebiliyoruz birbirimize. Muhabbet etmek için bir vesile olur dedim ve bol iç fıstıklı ve halis köy tereyağı ile enfes bir helva kavurdum. Kapısını çaldıklarımın kimi alay etti, kimi cenazede helva dağıtma kültürümüze hakaret ettiğimi ima edip azarladı. </p>
<p>Toplumsal Onarım ve Siyasal Rehabilitasyon Ana Bilim Dalı başkanı olarak bu olaya ne diyorsun? Ben mi kaçığım yoksa komşularım mı odun? <b>(Beyza K.) <br/><br/></b><b>Cevap:</b> Sevgili Beyza; öncelikle dizide ölen arkasından helva dağıtıp deli muamelesi gören ilk sen değilsin. <b><i>Kurtlar Vadisi</i></b>’nin çeyrek asır önce çekilmiş bölümlerinde oynayan ancak <b>Polat Alemdar</b>’ı gölgede bıraktığı için senaristin hain kurşunlarına kurban giden <b>Çakır</b>’ın gıyabi cenaze namazını kılanlar bugün bile alay konusu. </p>
<p>Bizim toplumun sapık gibi bir gerçeklik saplantısı var. Her saplantı bir hastalıktır ve tabii ki her psikologun yapacağı gibi hastanın çocukluğuna inmemiz gerekmektedir. </p>
<p>Çocukluğumuza indiğimizde menfur bir şarkı ile karşılaşırız. Ankara’nın dişlek şanslı veletlerinden oluşan TRT Çocuk Korosu’nun, ürküten hayalet tonlamasıyla başladığı “seeeen hiiiiç gör-dün-mü, üüçç kulaklı bir adam” ve gülüşmelerin ardından neşeli ve alaycı bir üslupla “olur mu hiç üç kulak dön de ayanaya bak heyyy!” diyerek devam ettikleri <b>“Üç Kulak”</b> şarkısı. </p>
<p>Bu bir çocuk şarkısı değil, adeta bir ulusun hayal gücüne indirilmiş Dexter satırı. Üç kulaklı adam mı olurmuş, dizide boğdurulan Pargalı için gönlünden helva kavurup komşularına dağıtmak da ne oluyor? Dön de aynaya bak heyy!</p>
<p>O değil de, canım çok helva çekti. </p>
<h3>Salça ve matkap</h3>
<p><b> <br/></b>Geçen gün radyo dinliyorum. Şarkılar arasında pratik ev bilgileri veriliyordu. Gümüşlerimizi parlatmak için salça dolu bir kavanoza batırıp bekletmemiz, daha sonra da eski bir diş fırçasıyla aralara giren salçaları temizlememiz yeterliymiş. </p>
<p>İyi de niye? Marketlerde gümüş parlatıcısı satılıyor. Hemen hemen de salça fiyatına. Üstelik aralara girmiş salçalardan kurtulmak için çatalların dişlerini fırçalamaya da lüzum yok. </p>
<p>Pratik ev bilgileri, yuvalarımızı birer kimya laboratuarına çevirecek zenginlikte. Salça ile gümüş parlatabildiğini gören ev hanımı sirke ile kimyasal bomba yapabilecek özgüvene sahip olur, MacGyver’ı da yanına çırak diye alır. </p>
<p>Bu kadının bir de erkek tipi var ki: Yapı marketinden matkap seti alırlar, seksen beş uçlu, darbelisinden. </p>
<p>Neymiş? Evde bir tablo asılacağı zaman duvara delik açacakmış. Hadi İsveç’te el emeği çok pahalı. Onları anlıyorum. Bizde öyle mi? Ustayı çağırıyorsun. 25 TL’ye duvarlarını istersen çivi yatağına çeviriyor. </p>
<p>Salça yemek yapmak içindir. Gümüşler gümüş parlatıcısıyla parlatılır. Matkapla duvarı delmek bir iştir. Usta çağırılır. Her matkabı olan usta değildir. Division of Labor arkadaşlar. </p>
<p>***</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-pargali-icin-helva.htm), [web.archive.org (arşiv bağlantısı)](http://web.archive.org/web/20131102153229/http://www.taraf.com.tr/dr-sivilay-genc/makale-pargali-icin-helva.htm)
# Donanma-mış

*Dr. Sivilay Genç 31.01.2013*

<div class="yazi"><p><b>Soru:</b> Sevgili Sivilay Abla; Deniz Kuvvetleri’nde komutanlar istifa etmiş, gemileri yüzdürecek komutan kalmamış haberlerinden çok etkileniyorum. Çocuklarım, ailem, ülkem güvende değil diye çok korkuyorum. Acaba ne önerirsiniz? Rezene ya da sinameki çayının bir faydası olur mu? Tabii benim sinirlerim çayla yatışır belki de, ya ülkemizin güvenliği? Ona nasıl bir çay demleyeceğiz? <b>(Adile Karasaban)<br/><br/></b><b>Cevap:</b> Sevgili Adile; Türkiye haritasını gözünün önüne getir. Denize olan kıyılarımızın uzunluğu kara sınırlarımızın üç katı. Peki, Deniz Kuvvetleri Kara Kuvvetleri’nin kaç katı? Ne katı, yüzde 2’si kadarsa iyi. </p>
<p>Darbecilik suçlamasıyla tutuklananlar için değil esas bu manzarayı protesto edip istifa etmek hatta gerekirse toplu intiharla tehdit etmeleri gerekirdi.</p>
<p>Bir etrafımıza bakalım, bir de şu anki donanmaya bakalım: </p>
<p>Bizim on beş firkateyn ile balıkçı teknesinden bozma yirmi hücumbottan oluşan donanmamız Yunanistan donanmasında bir albayın emrindeki envantere denk geliyordur. </p>
<p>Diyelim Rusya sıcak denizlere inmeye karar verdi. Donanmaya kaldıysak Ruslar sıcak denizlere iner, kum banyosu bile yapar. </p>
<p>Donanma ile Suriye’yi sahilden muhasara etmeye kalksak gemilerimizi radarlar bile farketmez. </p>
<p>Mavi Marmara krizinde “donanmayı gönderelim” diyenler olmuştu da “daha yarı yola varmadan İsrail hepsini batırır” suflesi ile söylenen laflar yutulmuştu. </p>
<p>İran, Ermenistan ve Irak ile muhtemel bir ihtilafta gemileri karadan yürütme dışında şansımız yok. Bulgaristan ve Gürcistan ile savaşırsak gemimiz de olmayıversin. </p>
<p>Gemiyle darbe de yapılamaz.</p>
<p>Bu donanmanın tek eksiği komutan olsun. </p>
<p>Rezeneleri bırak dağkeçileri yesin, sen normal Rize çayı iç.<br/><br/><br/></p>
<h3>Nostaljik halk otobüsü</h3>
<p><b><br/></b><b>Soru:</b> Sevgili Sivilay Abla; yıllar öncesinin gündelik hayatının bir parçası olan ama bugün bizim için nostaljik taşıtlar var. Mesela fayton, İstiklal Caddesi’ndeki tramvay ya da 1950 model bir taksi. Düşünüyorum da acaba bundan üç yüz yıl sonra bugüne ait neler nostalji aracı olacak? <b>(Şemsi Kaynak)<br/><br/></b><b>Cevap:</b> Sevgili Şemsi; ilginç bir soru. Dolmuş, sarı taksi, halk otobüsü, metrobüsün hangisi üç yüz yıl sonra nostaljik değeri olan bir taşıt olur diye düşünüyorum. Cevap: Hiçbiri. Çünkü bu araçların tümüyle kötü anılarımız var. Faytonun da tramvayın da zamanın şiirine, şarkısına konu edilmişliği var. Yazılmış anılar, kulaktan kulağa anlatılan hoş diyaloglar mevcut. </p>
<p>Bugün “Dolmuşlar, halk otobüsleri kaldırılmasın, yoksa çocuklarına ekmek götüremeyecekler” diye bir imza kampanyası yapılsa tek imza atan çıkmaz. Hâl böyle olunca da üç yüz yıl değil otuz yıl sonra bile hatırlayan çıkmayacaktır. Kimse hatırlamak istemeyecektir. </p>
<p>***</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-donanma-mis.htm), [web.archive.org (arşiv bağlantısı)](http://web.archive.org/web/20131102173929/http://www.taraf.com.tr/dr-sivilay-genc/makale-donanma-mis.htm)
# Kıbrıs yatağı 

*Dr. Sivilay Genç 07.02.2013*

<div class="yazi"><p><b>Soru:</b> Sevgili Sivilay Abla; zehir yiyoruz, zehir soluyoruz. Çevre örgütlerinin yaptığı bir araştırmaya göre dünyadaki mevcut temiz su kaynakları ve tarım yapılabilen araziler iki buçuk milyar insanı doyuracak büyüklükte. Bu hesap ortadayken insanların çok çocuk sahibi olması ne kadar doğru? <b>(Ezel Mertoğlu)<br/><br/></b><b>Cevap:</b> Sevgili Ezel; dünyadaki altı milyar insan olarak yere bir battaniye serip boylu boyunca uzansak hepimiz Kıbrıs adasına sığabiliyoruz. <i>Küçük Prens</i>’in yazıldığı yıllarda ayakta durarak pasifikte bir adaya doluşabileceğimizi yine Küçük Prens’ten öğrenmiştik. Dünya bomboş.</p>
<p>Dünyanın kaynakları yetmiyor söylemi toplu insan katliamlarını bilinçaltımızda tahammül edilebilir bir noktaya getiriyor. Bu söylem; ozon tabakasının delinmesinden de nükleer santral faciasından da tehlikeli. Bu bilgileri dolaşıma sokan çevreciler de farkında olmadan bu katliamların bir parçası.</p>
<p>Hayır efendim! Altı değil yirmi altı milyar insan için de bu dünya yeter de artar bile. </p>
<p>Ben her hâlükârda daha fazla insandan yanayım. Bu dünyayı anlamlı hâle getiren insanlar. Kim ne derse desin dünya insanlarla güzel. Beste yapan, yemek yapan, uçağı yapan, dişine dolgu yapan hep insan. İnsanlar da maden gibi. Bir ton kayada bir gram altın olduğu gibi, binlerce insan arasından bir tane cevherli insan çıkıyor. Dünya nüfusu ne kadar artarsa o kadar Steve Jobslar, o kadar Sezen Aksular, o kadar Sivilay Ablalar olur. Fena mı olur?<br/><br/><br/></p>
<h3>Bebek vatan</h3>
<p><b><br/>Soru:</b> Sevgili Sivilay Abla; son yayınlanan nüfus istatistikleri gösteriyor ki; Başbakanımızın tüm çabalarına rağmen halkımız üç çocuk yapmadı. Ulusumuzun geleceği için nüfusumuzun artış hızının belli bir oranda olması gerekirken nedir insanımızdaki bu duyarsızlık hâli? <b>(Selçuk Üregen)<br/><br/></b><b>Cevap:</b> Sevgili Selçuk; üç çocuk yapmayı bir milli mesele, ekonomik kalkınma modeli, kamu yararı olarak anlatırsan kimse kulak asmaz. Çünkü artık başka bir yüzyıldayız. “Kuvay-ı Milliye ruhu ile vatan için doğur”, “büyükşehir olmaya elli bin kaldı, haydi aslanlarım” dolduruşlarına gelecek insan kaynağımız ne mutlu bize ki andropoz- menopoz dönemine girdi. Şimdiki neslin yumuşak karnı kamu yararı, ulusunun bekası değil bizzat yavrucuğu. </p>
<p>Başbakanımız çıkıp şöyle dese:<br/><br/><i>Ey ana babalar. Bol kardeşli bir evde büyüyen çocukların ruhsal gelişimi az kardeşle büyüyenlere göre daha sağlıklı oluyor. Paylaşmayı, iş bölümünü öğreniyorlar. Liderlik vasıfları gelişiyor.<br/><br/></i><i>Allah geçinden versin. Sizler hakkın rahmetine kavuştuğunuzda çocuklarınız yapayalnız kalmasın. Ne kadar çok kardeş olurlarsa o kadar birbirlerine güç verirler.<br/><br/></i><i>Kadınların meme kanserine yakalanma riski her doğumda yüzde şu kadar azalıyormuş.<br/><br/></i><i>Torunlarınızı amcasız, teyzesiz, dayısız, halasız bırakmayın. Teyze ana yarısıdır. Amcası olmayanı kurtlar yer. Bu devirde bir dayın olacak demişler. Hâlâ da iyidir.<br/><br/></i><i>Hem evlat sahibi olmak çok lezzetli bir şeydir. Dünyada böyle bir zevk yok. Neden bu zevki sadece bir defa ya da iki defa tadasınız. Belli aralıklarla en az üç dört çocuk yapın ki en büyüğü üniversite için ayrıldığında evde size can yoldaşı kalsın. En ufak evden ayrıldığında da en büyüğünün çocuğu olur. Böylece tiryakiliğe kesintisiz torunla devam edersiniz. </i></p>
<p>Siyasette sağ-sol kalmadı, tüm partiler birbirine benzedi, denir ya. Sağ-sol kaldı aslında ama artık ellerde, yumruklarda değil beynin loblarında. </p>
<p>***</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-kibris-yatagi.htm), [web.archive.org (arşiv bağlantısı)](http://web.archive.org/web/20131102172846/http://www.taraf.com.tr/dr-sivilay-genc/makale-kibris-yatagi.htm)
# Çizgisiz kâğıt

*Dr. Sivilay Genç 14.02.2013*

<div class="yazi"><p><b>Soru:</b> Sevgili Sivilay Abla; sevgili, anne, baba gibi kutsal değerler bir güne hapsedilip kapitalizme meze yapılıyor. Ben 14 Şubat gibi günlere karşıyım. Küresel kapitalizm 14 Şubat’ı, sevginin, sevgililerin günü değil, kredi kartlarını aşındırma günü olarak dizayn etmiştir. Sürü psikolojisi ile herkes koyun gibi davranmaktadır. Alışveriş çılgınlığının yaşandığı, tüketimin körüklendiği böyle bir günde yalnız olanlara ne tavsiye edersiniz? <b>(Cansu Atasev)<br/><br/></b><b>Cevap:</b> Sevgili Cansu; sevgililer günü olsun, babalar günü olsun, anneler günü olsun; bunlar toplum ajandasına düşülmüş notlardır. Kurulmuş çalar saatlerdir. Ayarlanmış telefon alarmlarıdır. Bu günlerin olmadığı bir hayat şeritsiz otoyol, çizgisiz kâğıt gibidir. </p>
<p>Bu günler sayesinde zamanımızı planlarız. Birbirimizi sevindiririz. En hödük eş, en hayırsız evlatlarda bile hayat belirtilerine şahit oluruz.</p>
<p>“Bize her gün sevgililer günü” diyenler çıkar. Her gün olan şey özel değildir. </p>
<p>Sevgililer gününde tek taş yüzük almadığı için kocasına afra tafra yapan kadın; bir sevgililer günü meselesi değil, bir yanlış evlilik meselesidir. </p>
<p>İnsana en yakışmayan hâllerin başında gelen bencilliğin yaygın olduğu bu çağda, bir başkasına hediye almak için çıldıranları asla kınamam, bilakis kutlarım. Her ne kadar 14 Şubat tarağında bezim kalmasa da tüketimin körüklenmesinden de yanayım. Tüketeceğiz ki üretim olsun. Üretim olsun ki insanlar çalışsın. İnsanlar çalışsın ki para kazansınlar. Kazansınlar ki tüketsinler. Kısacası tüketim Mars gezegeni ile yapılmıyorsa ya da banknotlar tütüne sarılıp içilmiyorsa sorun yok. </p>
<p>Yalnız olanlar da tavsiyem, el ele verip Dünya Yalnızlar Günü ilan edilmesi için bir gün belirleyelim. <br/><br/><br/></p>
<h3>Sürü psikolojisi ve koyun gibi olmak</h3>
<p>Sırası gelmişken sürü psikolojisi, koyun gibi olmak kavramlarına da iade-i itibarda bulunmakta yarar var. Sürü psikolojisi ile hareket etmek, Boğaz’ın serin sularına Kuzguncuk’tan atlayıp tek kulaç atmadan sırtüstü yatıp Üsküdar’dan çıkmak kadar güzeldir. Kuzguncuk sahiline gitmek, kıyafetlerini çıkarıp suya atlamak ve akıntıyla yol aldıktan sonra Üsküdar’ı görüp denizden çıkmak özgür iradeyle yapılır. İnsan, sürünün bir parçası olmaya özgür iradesiyle karar verir. Diğer taraftan, koyunlar da aptal oldukları için değil başlarındaki koçun kendilerinden daha iyi gördüğünü, kulaklarının daha iyi duyduğunu bildikleri için koyunluk yaparlar. Kendi başlarına hareket etselerdi, o iştah açıcı yağlı vücutlarıyla çoktan nesli tükenmiş hayvanlar müzesinde bir iskelet olarak sergilenmekteydiler. <br/><br/><br/></p>
<h3>Sevgililer günü hediyelerinin dili</h3>
<p>Hiç bir şey tesadüfen yapılmaz. Bugün için seçilen hediyelerin de bir dili var. Bakalım hangi hediye ne diyor:<br/><br/><b>Tek taş yüzük alan erkek:</b> Devlet Malzeme Ofisi üretimi kanepe yaratıcılığındayım. Fabrikasyonum. Garanticiyim. <br/><br/><b>Mutfak eşyası alan erkek:</b> İhtiyacım olan bir kadın değil bir anne aslında. <br/><br/><b>Araç navigasyonu alan erkek:</b> Yolları karıştırıp fazla benzin harcama hayatım. <br/><br/><b>Tablet bilgisayar alan erkek:</b> Twitter’dı, whatsapp’tı, Fruity Ninja’ydı derken bu emzik bana en az bir sene rahat nefes aldırır.<br/><br/><b>Cüzdan, kravat alan kadın:</b> Git! Para kazan, bizi yaşat. <br/><br/><b>Roll on, deodorant, sabun seti alan kadın:</b> Pis kokuyorsun. <br/><br/><b>Tıraş makinesi alan kadın:</b> Gündüz işin için tıraş oluyorsun, akşam da eşin için ol.<br/><br/><b>Küçük numara gömlek alan kadın:</b> Göbek aldı başını gitti ama farkında değilsin. Bunu giyip aynaya bak. Anyayı Konyayı gör. <br/><br/>***<br/><br/>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-cizgisiz-kagit.htm), [web.archive.org (arşiv bağlantısı)](http://web.archive.org/web/20131102142954/http://www.taraf.com.tr/dr-sivilay-genc/makale-cizgisiz-kagit.htm)
# ‘Başka şubemiz yoktur’

*Dr. Sivilay Genç 21.02.2013*

<div class="yazi"><p><b>Soru:</b> Sevgili Sivilay Abla; bizden niye hiç marka çıkmıyor? Dünyayı geziyorum, Yetmişiki milletin markası var bizim yok. Hadi otomobili, bilgisayarı geçtim. Vallahi ülkemiz dünyanın yemek üssü hâline gelebilir. Yemeklerimiz o kadar güzel. Hiç değilse dünya çapında şubeleşmiş bir köftecimiz olaydı. Var mıdır bunun ruh ve sivil hastalıkları cihetiyle bir cevabı? <b>(Mert Hekimoğlu)<br/><br/></b><b>Cevap:</b> Sevgili Mert; meşhur köftecilerimizin, lokantalarımızın gururla kapılarına astıkları bir tabela vardır:<br/><br/><b>“Başka şubemiz yoktur.” </b></p>
<p>Başka şubemiz yoktur, yani “Ben vızır vızır işleyen bu müesseseyi bir iken iki, ikiyken dört, dörtken sekiz yapamadım. Beceriksizin tekiyim. Aslında tam bir ‘loser’ım. Zekâ kapasitem en fazla beş garsonu idare etmeye yetiyor. Kasayı bakkal defteriyle tutabiliyorum. Bana mı kaldı şubelere yetişmek. Çocuklarım da bu köftecide sürünüp gidecek.” </p>
<p>Başarısızlığın övünç nedeni olduğu bir ülkeyiz. Hâl böyle olunca da McDonald’s Çin’den Arjantin’e herkesin tadını bildiği, üzerine güneşin batmadığı yassı bir köfteyken, Adapazarı’nın Meşhuuuur Islama Köftesi başka şubesi olmayan bir dükkânın esiri olarak kalıyor.</p>
<p>Tabii bu başarısızlık senfonisi tek enstrümanla çalınmıyor. Biz köfteseverler de vurmalı sazlarla ritim yapıyoruz. </p>
<p>Markalaşma ve şubeleşme yolunda büyük adımlar atan bir köftecinin Sultanbeyli’de bir Alış-Veriş Merkezi’nde bulunan şubesinde yemek yiyen iki ihtiyar yaşıtıma kulak misafiri oldum geçen. Adamlardan biri Manisa’da askerlik yapmış. Aman efendim, o zamanlar Akhisar’daki dükkânlarında bir köfte yapılırmış bir köfte yapılırmış, tadına doyamazmışsın. Şimdi nerdeee. Şube açınca bozmuşlar. Yazık yazık yazık.</p>
<p>Gel de böyle bir ülkede marka ol, şube aç, dünyaya yayıl. Sen istesen, müşteri izin vermiyor. Paçandan aşağı çekiyor, heyecanını kırıyor. </p>
<p>Yahu Akhisar’a gidecek hâlin yok. Gitmeye kalksan yolda kalırsın. Hadi sağlığın elverdi diyelim. Akhisar’a köfte yemeye mi gidilir. Adam uğraşmış etmiş, Sultanbeyli’nin AVM’sine kadar köfteyi ayağına getirmiş. Müsaade et de tadı az eksik olsun.<br/><br/>***<br/></p>
<h3>+18 gösteri sanatı olarak güreş</h3>
<p><b><br/>Soru:</b> Sevgili Sivilay Abla; olimpiyatlarda zaten aradığını bulamayan Türkiye uluslararası bir komploya kurban gitmek üzere. Tek madalya alabildiğimiz spor dalı güreş olimpiyatlardan çıkartılıyor. Türk’ün Türk’ten başka dostu yoktur derken hata mı ediyoruz şimdi. Bu da mı komplo değil? <b>(Hakkı Pehlivan)<br/><br/></b><b>Cevap:</b> Sevgili Hakkı ve merak eden herkes; hemen ata sporumuz duygusallığına bağlamayalım. Merak edenler şu deneyi yapsın. İki bilgisayar alın. İkisinde de google ekranını açın. Birine “wrestling” (güreş) diğerine ise iki erkek arasında geçen +18 konulara dair anahtar kelimeler yazın. İki ekranda çıkan fotoğraflarda gördüğünüz beş farkı sayın desem; güreş mayosu, olayın geçtiği zemin ve hakemden başka dördüncüyü söyleyemezsiniz. </p>
<p>Güreş olimpiyatlardan çıkarıldı çünkü bu kadar yakın vücut temasının olduğu şey altı milyar önünde yapılmaz. Çoluğu var çocuğu var. Ayıptır. Güreş müsabakaları geceyarısından sonra olsun desek, dünya yuvarlak, bir yerde geceyken diğer tarafta gündüz oluyor. </p>
<p>Ha bak, özel gösteri olur. Biletini alırsın, girersin. Gönlünce izlersin bir şey demiyorum. Ama olimpiyatta hakikaten olmuyor. </p>
<p>Darısı kadın halter dalının başına.<br/><br/><b>Not:</b> Dikkat edin yağlı güreş bahsini hiç açmıyorum. Açılacak gibi değil o. </p>
<p>***</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-baska-subemiz-yoktur.htm), [web.archive.org (arşiv bağlantısı)](http://web.archive.org/web/20131102170125/http://www.taraf.com.tr/dr-sivilay-genc/makale-baska-subemiz-yoktur.htm)
# İki artı iki dört müdür

*Dr. Sivilay Genç 28.02.2013*

<div class="yazi"><p><b>Soru:</b> Sevgili Sivilay Abla; Türkiye’nin de aslında dünyanın da sorunlarının çözümü hep çok net geliyor bana. Bunca tartışmayı, müzakereyi, kavgayı anlayamıyorum. Sosyologlar bir taraftan konuşuyor, politikacılar diğer taraftan konuşuyor. Toplumsal araştırmalar yapılıyor. Anketler düzenleniyor. Çalıştaylar, atölyeler gırla gidiyor. Sonunda hepsinden bir kaç cümle geriye kalıyor. Ne gerek var. Neticede <b>2 + 2 = 4</b> değil mi? <b>(Yasir Bakaner)<br/><br/></b><b>Cevap:</b> Sevgili Yasir; 2 + 2 = 4’ü matematik kitaplarında bırakıyoruz. <b>Üçboyutlu dünyada hiçbir iki ile ikinin toplamı dört etmez.</b> </p>
<p>Mesela, sen ve ben bir lokantada oturuyoruz. Biz burada “iki” oluyoruz. Sonra senin deden ve küçük kardeşin geliyor. Farzedelim ki sen beni dedenle tanıştırıp başgöz etmek için bir tertip yapmışsın.</p>
<p>Deden ve küçük kardeşin de diğer “iki” oluyor. Peki, bizi topladığında nasıl dört olacağız? Sence bizim iki ile dedenlerin ikisi eşit mi? Tabii ki eşit değil. Yanımıza gelenler benim ve senin ikiz kardeşlerin bile olsa tam dört etmezdik. İlla ki aramızda yarım kilo fark olurdu. </p>
<p>Olayı biraz daha basitleştirelim. Bebek kanallarında “dört”ü anlatırken yan yana dört elma koyuyorlar. Bu elmalar kopyala yapıştır elmalar olduğu için toplandığında hakikaten dört elma ediyor. Peki, aynı deneyi evde yapsak sonuç ne olur bir bakalım. Dolaptan dört elma alalım ve masanın üzerine koyalım. Yani önümüzde “dört” tane “bir” var. Peki, bu birler birbirine eşit midir? Hormonlu, GDO’lu cillop gibi fabrikasyon elma olsalar bile aralarında üç gram beş gram fark illa ki çıkar. O hâlde yaptığımız toplama <b>1 + 1 + 1 + 1 = 4</b> değil, <b>1 + 0,98 + 1,2 + 0,93 = 4,11</b> eder. Başka bir dört elma alıp toplasak belki 3.97 edecek. </p>
<p>Diyeceğim o ki <b>bu hayatta 2 + 2 = 4 olacak diye bir kaide yok</b>.<br/><br/>***<br/><br/></p>
<h3>Darbe istemek suç mu</h3>
<p><i><br/>28 Şubat’ın yıldönümü şerefine 2009 yılında yazılmış bir Sivilay Abla’dan tekrar.</i></p>
<p><b><br/>Soru:</b> Sivilay Abla; <b>“darbe istiyorum”</b> demek neden suç olsun. Bu düşünce özgürlüğü değil mi? Sadece düşüncesini açıklıyor. Ergenekon davasında içeriye atılan paşalar, öğretim üyeleri, gazeteciler sırf darbe istiyorum dedikleri için içeri atılmışlar. Ergenekon-septik olmaktan kendimi alamıyorum. Bana yardımcı olursanız çok sevinirim. Saygılar. <b>(İsmail Zengin, Ankara)<br/><br/></b><b>Cevap:</b> Sevgili İsmail; karın akşam alacakaranlıkta, tenha bir yolda bir adamla karşı karşıya geldi diyelim. Adam üç kez tecavüzden, bir kez elle sarkıntılıktan, bir kere de internet yoluyla cinsel tacizden sabıkalı. Elinde karının eve giriş çıkış saatlerini, alışveriş yaptığı dükkânların listesini, işe giderken yürüdüğü yolların haritalarını tutuyor. Çantasından da karının uzaktan çekilmiş fotoğrafları sarkıyor. Adam kemerini çözmüş. Suç aleti ise pantolonunun üzerinden seçilecek şekilde belirginleşmiş. Şimdi bu adam karına <b>“Ben sana tecavüz etmek istiyorum”</b> dese kadıncağız avazı çıktığı kadar bağırmaz mı? <b>“İmdat!!!”</b> diye polisi, zabıtayı, konuyu komşuyu oraya toplamaya çalışmaz mı? Ne demesini bekliyorsun. Şahika’nın spiker ağızlı arı Türkçesiyle <b>“Tecavüz etme düşüncenize katılmıyorum. Ancak düşüncenizi özgürce dile getirmeniz için canımı vermeye hazırım”</b> demesini mi? Olay yerine ulaşan polisin, karşılaştığı manzara karşısında <b>“Hanımefendi henüz tecavüz gerçekleşmemiş. Bu bey üzerinize atladığında tekrar haber verin. O zaman müdahale ederiz”</b> demesi mi çağdaş bir tavır? Tek ümidimiz tecavüzcünün bu olan biteni seyredip gülmekten ölmesi ya da şaşkınlıktan küçük dilini yutması mı olsun? </p>
<p> <br/>***</p>
<p> <br/>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-iki-arti-iki-dort-mudur.htm), [web.archive.org (arşiv bağlantısı)](http://web.archive.org/web/20131102131405/http://www.taraf.com.tr/dr-sivilay-genc/makale-iki-arti-iki-dort-mudur.htm)
# Sezaryen barış

*Dr. Sivilay Genç 07.03.2013*

<div class="yazi"><p><b>Soru:</b> Sevgili Sivilay Abla; Türkiye’mizde neredeyse Sezaryenle doğmayana kız verilmeyecek durumdayken İskandinav ülkelerinde sezaryen doğum oranı sadece yüzde 14. Doktorlarımız bu kadar da paragöz olamaz değil mi? Eskiden sezaryen mi vardı? Bu kadar insan nasıl doğdu? Hiç mi bu işin mantıklı bir izahı yok? Siz en iyisini bilir, en güzelini düşünürsünüz. Söyleyin benim içim de rahatlasın. <b>(Fatma Doruk)<br/><br/></b><b>Cevap:</b> Sevgili Fatma; Türkiye’deki sezaryenle doğum oranlarının Norveç’in on katlı fazla olmasının tek nedeni bizim doktorların nordik meslektaşlarından daha paragöz olmaları değil elbette. </p>
<p>Biliyorsun. Normal vajinal doğumun bebeğe ya da anneye bir zarar vermesi ihtimali durumunda sezaryen doğuma başvurulur.</p>
<p>Ulaşım araçlarının henüz bugünkü kadar gelişmemiş olduğu yıllarda insanlar kendi köyünden, bilemedin eşekle bir saat mesafedeki yan köyden biriyle evleniyorlardı. Dolayısıyla annenin leğen kemiği ile babanın kafatası ölçülüydü. Şimdi öyle mi? Yetmiş iki milletin yaşadığı, medeniyetlerin kurulduğu yıkıldığı, Doğu ile Batı arasında köprü olan ülkemizde kız alıyoruz, kız veriyoruz. İnce belli bir Gürcü kızı ile koca kafalı bir Boşnak erkeğin bebeği normal yollarla çıkamıyor hâliyle. Norveç dediğin yer dünyanın bir bucağı. Norveç bir ülke değil altı milyon kuzenin yaşadığı bir aile apartmanı adeta. Onlara doğurmak çocuk oyuncağı.<br/><br/><br/></p>
<h3>Neo-Chávez politikalar</h3>
<p><b><br/>Soru:</b> Sevgili Sivilay Abla; işçinin emekçinin son dostu Chávez de öldü. Zaten robotlaşan fabrikalar üretim gücünü emekçinin elinden alıyor, işçi sınıfı tükeniyor. Yeni dünya düzeninde bize yer yok. Benim emekliliğime şunun şurasında dört beş sene kaldı. Ben gelecek nesillerin hâlini düşünüyorum. Endişe içindeyim. Emekçi için bir gelecek projeksiyonu yapsanız, durumumuzu nasıl görüyorsunuz? <b>(İbrahim Demir)<br/><br/></b><b>Cevap:</b> Sevgili İbrahim; öncelikle emekliliğin kaldırılması lazım. Emekli olmak yaşarken arşive kaldırılmaktır. Emeklilik ya hayata küsmek ya da apartmandakileri hayata küstürmek şeklinde netice verir. Emekliler arasındaki CHP-MHP oylarını bir anket marifetiyle öğrenmesi hâlinde Başbakan da kısa zaman içinde sözüme gelecektir. </p>
<p>Emeklilik iyi bir şey olsaydı Sakıp Sabancı emekli olurdu. Hayatının sonuna kadar çalıştı. Çünkü işini seviyordu. Aslında kötü iş yoktur, kötü patron vardır. İşverenler, müdürler, yönetici unvanı alan herkes işi çekilmez hâle getirir. İyi bir müdür samanlığı seyran eder. Kötü bir müdür Dolmabahçe Sarayı’nı zindana çevirir. </p>
<p>Fabrikalar tamamen robotize olsun. “İş iştir”i şiar edindikten sonra o kadar çok istihdam alanı çıkar ki. Hem de fabrikada gürültünün, dumanın içinde çalışmak zorunda kalınmayacak işler. Mesele her yüz kişiye bir “call center” danışmanı düşse. Hiç beklemeden ulaşabilsek. Mail göndersek hemen geri dönse. Hangi şirket ya da markayla sorunumuz varsa aynı kişi halletse. Al sana istihdam. Nüfusun yüzde birine daha şimdiden iş buldum. </p>
<p>Osmanlı İstanbul’unda orta hâlli evlerin bile bir bacı kalfası vardı. Şimdi en yüksek gelirden insanların bile evinde tam manasıyla yardımcılar yok. En fazla, gündeliğe gelen temizlikçiler var. Ayda on bin lira giren bir ev rahatlıkla bin liraya bir yardımcı personel istihdam edebilir. Asgari ücretin yarısına çalışırken tezgâhını robota ya da işini Çinliye kaptıran overlokçu kızlar hizmetçi olarak üç kat fazla kazanır. Hizmetçiyi duyduk, yüzümüzü astık bakıyorum. Hizmetçi olmak kötü değil. Türkiye’nin en büyük cemaatinin adı bile “hizmet”. Hazreti Ali, “Halife olmasaydım su dağıtıcısı olmak isterdim” demiş. Blöf yapmamış herhalde. </p>
<p>Başka bir işkolu psikologluk. Yüzbinlerce psikolog olsa. Hepimiz komşuya tuz istemeye gitme rahatlığında psikologumuza gitsek. </p>
<p>Görüleceği üzere mutlu olmak için Chávez’e ihtiyacımız yok. İçinizdeki Chávez’i keşfedin. J </p>
<p>***</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-sezaryen-baris.htm), [web.archive.org (arşiv bağlantısı)](http://web.archive.org/web/20131102141907/http://www.taraf.com.tr/dr-sivilay-genc/makale-sezaryen-baris.htm)
# Çanakkale geçilseydi

*Dr. Sivilay Genç 14.03.2013*

<div class="yazi"><p><b>Soru:</b> Sevgili Sivilay Abla; kimselere itiraf edemediğim bir düşünce her 18 Mart yaklaştığında kafamın içini kemirir durur. Çanakkale Savaşı hiç olmasaydı, düşman gemileri Boğazları geçseydi de bu kadar yetişmiş insan ölmeseydi acaba daha mı iyi olurdu? <b>(Y.T.)<br/><br/></b><b>Cevap:</b> Sevgili Evladım; en ateşli şiirlerin destanlaştırdığı, geçtiği yerlere belediyelerin hac kafileleri gibi insan taşıdığı Çanakkale Savaşı’yla ilgili kafanı kemirenlere son vereceğim. </p>
<p>Çanakkale Savaşı 1915’te bitti. Hatta 1916’nın ilk aylarına kadar da kısmen devam etti. Bundan üç sene sonra I. Dünya Savaşı bitti ve düşman gemileri ellerini kollarını sallaya sallaya İstanbul’a gelip demir attı. </p>
<p>Tarihin her devrinde en önemli ve en stratejik olan değer toprak, deniz, coğrafi konum, altın, petrol değil insan. Ve gelecekte teknoloji çok gelişip etrafımızı robotlar da sarsa insan her şeyden daha değerli olmaya devam edecek. </p>
<p>İnsan kaynağın tükenene kadar bir toprak için savaşmak bir başarı mı? Sonra o toprağa nasıl bakacaksın bunu hiç düşündün mü? </p>
<p>Bir 18 Mart’ta da bunları konuşsak. O kadar insan kaybedildi. Bu maliyetin karşılığında elimizde kalan sadece atarlı şiirler ve Anzak turizmi mi? </p>
<p>Malum, işgal sırasında Boğaz’a demirli İngiliz gemilerini gören <b>Mustafa Kemal</b> süper bir laf ediyor: <b><i>“Geldikleri gibi giderler.”</i></b> Hakikaten geldikleri gibi gidiyorlar. Ah keşke üç yıl önce gemiler Boğaz’dan geçerken de <b>“bırakın geçsinler, muhatap olmayın, nasıl olsa geldikleri gibi giderler”</b> deseydi. Çanakkale Savaşı sonunda liselerde bile öğrenci kalmadı. Okullarda bugünkü gibi kız öğrenci olsaydı, Türkiye bir Amazon kadınları cumhuriyeti olabilirdi ama o da yoktu. Ola ola çürük peynir satan bir bakkalın en büyük sanayici, Kılıç Ali’nin yüce divan hâkimi olduğu, “Atam sen kalk da toprağa ben yatam”a şiir dendiği bir ülke oldu.<br/><br/>***<br/></p>
<h2>Bezmiâlem bezdirdi</h2>
<p>Genç Siviller mail grubunda gördüğüm bir yazışmayı tarihe not düşmek adına paylaşmama izin verin:<br/><br/><i>“AB fonlarında Türkiye’nin kullanabileceği 3-4 Milyar Euro varmış. Bugüne kadar sadece 600 Milyon Euro’luk kısmı kullanılmış. Kısa bir zaman içinde kabul edilebilir proje yazılmazsa bu paraları Polonya’nın köylüleri, İspanya’nın hippileri kullanacak. <br/><br/></i><i>Genç Siviller, sorumluluk duygusuyla işitme engellilerin hayatlarını daha rahatlatacak 100 Bin Euro’luk bir proje yazdı. Proje ilk aşamayı geçti. Projenin bir ortağı Lokman Ayva’nın kurucularından olduğu bir engelli derneği, diğeri ise Bezmiâlem Üniversitesi’ydi. <br/><br/></i><i>İkinci aşama için sayfalarca doküman hazırlandı. AB’nin bürokrasisinin şaheseri bir form günlerce dolduruldu. Onlarca görüşme yapıldı. Ancak proje tesliminin son gününde Bezmiâlem Üniversitesi Rektörü ve ilgili dekan kendilerine düşen formu hiç sebepsiz yere imzalamaktan vazgeçti ve proje yattı. <br/><br/></i><i>Bezmiâlem Valide Sultan’ın adını taşıyan bir vakfın üniversitesi desteğe muhtaç insanların yararı için kullanılacak 100 Bin Euro’yu heba etmiş oldu. Projenin yapılamamasına neden olanları Valide Sultan’ın vakıf senedindeki bedduasıyla baş başa bırakıyoruz. Baştan beri destek olan Mütevelli Heyeti’ne ise teşekkürler.”</i> <br/><br/>***</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-canakkale-gecilseydi.htm), [web.archive.org (arşiv bağlantısı)](http://web.archive.org/web/20131102163357/http://www.taraf.com.tr/dr-sivilay-genc/makale-canakkale-gecilseydi.htm)
# Çölde Vahşi Newvrouz

*Dr. Sivilay Genç 21.03.2013*

<div class="yazi"><p><b>Soru:</b> Çelişkilerin düşmanı, gerçeklerin dostu Sivilay Ablam; baharın gelişini karşılamak için kutlanan Nevruz Bayramı’nda niye lastik yakıyorlar anlamıyorum. Mis gibi bahar kokan havayı zehir gibi kara dumana çevirmek bayramın özüyle çelişmiyor mu? Ya da bizim göremediğimiz ama sizin şıp diye fark edeceğiniz bilinçaltı bir mesaj mı var? <b>(Furkan Kayaoğlu)<br/><br/></b><b>Cevap:</b> Sevgili Furkan; inan ben de anlamıyorum. Lastik yakılmasına gelme daha. Ben neden ateş yakıldığını bile anlamıyorum. Uludağ WinterFest olsa anlarım. Kar, kış kıyamette ateş yakmak, ateşin etrafında toplanmak, mangal yapmak, sarılmak falan manalı. Lakin baharı karşılarken neden ateş?! Zaten bilumum yerlere cemre düşmüş. Havanın soğuğu kırılmış. Güneşin vurduğu topraktan buhar çıkıyor. Böyle güzel bir günde gündüz gözü ateş yakmak, bayramın baştan bağlamından kopması demek. Yakılan lastikler; kösele ayakkabı, polyester takım elbise ve kravatla ateşin üzerinden atlamaya çalışan valiler bu çarpıklığa pek uygun düşüyor doğrusu. </p>
<p>Bağlamından kopukluk Türkiye’nin en büyük sorunu. Sloganı “Türkiye çöl olmasın” olan çevreci TEMA Vakfı’mız var. Doğayı korumak adına doğayı aşağılayan, bahar bayramında lastik yakma çarpıklığında bir ibretlik söz. </p>
<p>Çöl, dünyanın bir defosu değil ki. Çöl bir tabiat güzelliği. Sadece çölde yaşayabilen hayvanlar, bitkiler var. Çöle âşık insanlar var. Çölde geçen efsaneler, masallar, çöle yazılan şiirlerden oluşan koskoca bir külliyat var. </p>
<p>Geçenlerde okudum. <i>Hürriyet</i>’te incik boncuk yazıları yazan bir güzel kızı nereden aklına estiyse geçen gün bir çevre yazısı yazayım demiş. Manisa’da çıkarılan bir madeni “vahşi madencilik” diye yerden yere vurmuş. </p>
<p>Çevre dediğimiz şey vahşi oluyor, bilmem farkında mı? Çevrecilik yapayım derken manası “doğal yaşam” olan “vahşi”yi hakaret topuzu olarak düşmanın kafasına geçirmek ya da alışmamışta durmayan şey, sağdan sola üç harf. Bundan daha kötüsü 8 Mart Dünya Kadınlar gününde “Karı gibi ağlamayın, biraz adam olun lan” yazısı yazmak olurdu herhalde.<br/><br/><br/></p>
<h3>İnekler</h3><b>
<p>Soru:</p></b> Sevgili Sivilay Abla; bu özel üniversiteler hiç üniversiteye benzemiyor. Bizim zamanımızda öğrenciler çimlere oturur, yayılırdı. Devlet üniversitelerinde nispeten yine bu gelenek devam ediyor ama özel üniversitelerde çimler bomboş. Çimde oturmadan üniversite öğrenciliği olur mu? <b>(Hulusi Kutluay)<br/><br/></b><b>Cevap:</b> Hulusi Beyciğim; bizim zamanımızda kantinler küçüktü, tabureler rahatsızdı, içerisi leş gibi tost kokardı. O yüzden herkes çimlerde otururdu. Şimdi üniversitelerde şahane cafeler, yemekhaneler var. Dinlenmek isteyenler için kütüphanede rahat koltuklar mevcut. Açık havada oturmak isteyenler için banklar yerleştirilmiş. Böylesine imkânlar varken ne diye çimlere yayılsınlar? İnek mi bunlar? Hem çimen üzerine telefonunu koysan nemden bozulur. Diz üstünü koysan içine karınca kaçar.<br/><br/><br/>
<h3>Portekizli gasteci</h3>
<p><b><br/>Soru:</b> Sevgili Sivilay Abla; Hasan Cemal’i kadro dışı bırakan Demirören’in bir sonraki icraatının ne olmasını bekliyorsunuz? <b>(Doğan Çakır) <br/><br/></b><b>Cevap:</b> Sevgili Doğan; Portekiz’den iki yıldız gasteci transfer etmesini bekliyoruz. </p>
<p>***</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-colde-vahsi-newvrouz.htm), [web.archive.org (arşiv bağlantısı)](http://web.archive.org/web/20131102172519/http://www.taraf.com.tr/dr-sivilay-genc/makale-colde-vahsi-newvrouz.htm)
# Uluönder sorunu

*Dr. Sivilay Genç 28.03.2013*

<div class="yazi"><p><b>Soru:</b> Sevgili Sivilay Abla; dendiği gibi bu sürecin sonunda büyük barış gerçekleştirse Erdoğan da başkan olur. Bir daha da iktidardan kolay kolay inmez. Savaşan demokrasiden barışık diktatörlüğe döneriz. Hatta durum o kadar ciddi ki; sol Türk aydınlarımız yaklaşan tehlikeyle ilgili Sayın Öcalan’ın dikkatini çekiyor ve kendisinden yardım istiyor. Gerçekten sivil dikta olur muyuz? <b>(Berat Yurtsever)<br/><br/></b><b>Cevap:</b> Sevgili Berat; yine herkes Türkleri düşünüyor. Kürtleri düşünen yok. Bir kişi de çıkıp, <b>“barış geliyor ama Kürtlerin de bir ulu önderi oluyor”</b> demiyor. Başkanlık dediğin sayılı gün, çabuk geçer. Eninde sonunda başkanlığı biter. Uluönderlik ebediyete kadar sürüyor. Her mevzuun içinde. Her tartışmada dipdiri. Sorgusuz sualsiz sevgi ve itaat şart. Doğum günü ayrı ölüm günü ayrı gerilim sebebi. </p>
<p>O liberal, sol aydınlar sadece Türkler için endişelenmesin. Kürtler için de birileri dertlensin.<br/><br/><br/></p>
<h3>Âkil kum torbası</h3>
<p><b><br/>Soru:</b> Sevgili Sivilay Abla; her gün yeni bir âkil adam listesi yayımlanıyor. Hiçbirinde sizin adınızı göremedik. Ortalıkta dolaşan listelerde sizin adınız neden yok, ve sizin de bir aday listeniz var mı? <b>(Seher Güloğlu)<br/><br/></b><b>Cevap:</b> Sevgili Seher; âkil adamlar, aksaçlılar olarak bilinen heyetler, bir sorunun çözümü için toplum adına hakemlik etmek, tıkanıklıkları açmak üzere farklı fikirlere sahip olsalar da toplumun her kesiminden insanın hakkaniyetine güveneceği insan grubudur. </p>
<p>Türkiye’de böyle insan yok. Bizim barış sürecinde âkil adamlık yapsınlar diye ortalıkta dolaşan listeler farklı kesimlerin hassasiyetlerinin temsilcilerinden oluşuyor. Solcuların temsilcisi, Kürtlerin temsilcisi, İslamcıların temsilcisi, liberallerin temsilcisi, bir de hukukçu olsun, iş dünyasının temsilcisi olsun, ulusalcıların gazını alacak da bir isim bulalım. E olmuşken bir de başörtülü olsun, aile fotoğrafında iyi durur. Ama çok Karadenizli oldu, az da Egeli koy. O da ne, kadın çok az. Hâlbuki barışın sahibi kadınlardır, bir tutam da kadın ekle. </p>
<p>Pardon ama biz böyle bir grubun seçimini iki sene önce yapmıştık. Kendilerine milletvekili diyoruz. Halkın yüzde 90’ını da temsil ediyorlar. </p>
<p>Genlerimiz âkil adamlık müessesesinin çalışmasına imkân vermiyor. Bu şartlarda listede olmamışım, liste yapmamışım ne gam. Ha, âkil adamlar olsun mutlaka. Onları stres topu, hatta kum torbası olarak kullanacağız. Gelen vuracak, giden vuracak. Şimdiden geçmiş olsun hepsine.<br/><br/><br/></p>
<h3>Netanyahu ile nikâh</h3>
<p><b><br/>Soru:</b> Sevgili Sivilay Abla; İsrail Başbakan’ı Netanyahu, ağzını büze büze Türkiye’den özür dilemiş. “Üzgünüm” derken, gözleri felfecir okuyormuş. Suriye’ye müdahale için Türkiye’nin şartlarını kabul etmiş, yoksa samimi değilmiş. Bu özrü kabul etmemiz için samimiyetini görmemiz gerekmiyor mu abla? <b>(Sümeyra Yılmaz)<br/><br/></b><b>Cevap:</b> Sevgili Sümeyra; samimiyet sadece nikâhta gereklidir. Uluslararası ilişkilerde önemli olan sonuç. Netanyahu ile evlenmeyeceksen samimi olup olmadığını önemseme. Özür dilemek zorunda kaldı ya sen ona bak. </p>
<p>***</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-uluonder-sorunu.htm), [web.archive.org (arşiv bağlantısı)](http://web.archive.org/web/20131102140549/http://www.taraf.com.tr/dr-sivilay-genc/makale-uluonder-sorunu.htm)
# Bölene göre değişir

*Dr. Sivilay Genç 04.04.2013*

<div class="yazi"><p><b>Soru:</b> Sevgili Sivilay Abla; Türkiye federasyonlara ayrılsa ülkemiz bölünür mü? <b>(İsmail Parlak)<br/><br/></b><b>Cevap:</b> Sevgili İsmail; Türkiye’de federasyon olmayan bir tek devletin kendisi kaldı. Kamu kurumlarının web sitelerinde öyle bölünmüş Türkiye haritaları var ki; bir tanesini alıp altına “Siyonistin hain bölme planı” yazsan halk galeyana gelir. </p>
<p>Misal, Devlet Su İşleri; Türkiye’yi yirmi altı federasyona bölmüş. Federasyon sınırlarını dereler, çaylar belirlemiş. Birbirine bağlı derelerin geçtiği şehirler bir federasyon. Yılda bir defa lazım olacak pahalı bir aracı her ile ayrı ayrı almak yerine bölgeye bir tane alıyorlar, daha kârlı. </p>
<p>Karayolları Türkiye’yi on sekiz federasyona bölmüş. Burada da olayı yolların uzanışına bırakmışlar. </p>
<p>Turkcell Türkiye’yi ona bölmüş. Ülker, atıyorum, on ikiye bölmüş. Hepsi de bu sayede daha verimli çalışıyor.</p>
<p>Tabii bu işi çok kötü yapan da var. Örneğin Kenan Evren. Türkiye’yi yedi bölgeye bölmüş. Afyon’un ayazı ile İzmir’in meltemi aynı bölgede, ne alaka. Rize ile Amasya’nın, Maraş ile Antalya’nın ortak noktası halkının Türkçe konuşuyor olmasından öte değil ama aynı bölgedeler. Kastamonulular Karadenizli mi? Bi “uyy uşağum” desinler bak nasıl kulağın tırmalanıyor. Karadeniz denince akla gelen “Atmacayı vurdular bir avuç kanu içun” şarkısını 657’ye tabi TRT sanatçısından bile kötü söyler bir Sinoplu. Gaziantep kendini Batman’dan daha çok Tekirdağ’a yakın hissediyor. </p>
<p>Federasyon da Turkcell gibi DSİ gibi yapılacaksa güzel olur. Kenan Evren gibi yapılacaksa hep birlikte üzülelim şimdiden.<br/><br/><br/></p>
<h3>Sibirya otu</h3><b>
<p>Soru:</p></b> Sevgili Sivilay Abla; Türkiye’de oluşan barış havasını abartılı buluyorum. Biraz fazlaca pembe hayallere kapılmadık mı? <b>(Tijen Batur)<br/><br/></b><b>Cevap:</b> Sevgili Tijen; ölümcül hastalığa tutulmuş bir bebeğin ana-babası Sibirya’nın en ücra köyünde hastalığı iyi edecek bir ot olduğunu öğrendiklerinde ne yaşarlar. Bu haberi alan aileye “pembe hayallere kapılmayın” demek mi lazım? Sibirya’daki o köye ulaşmanın yollarının bulmalarına yardımcı olmak mı lazım? Bir soru sordun iki soru aldın, kârdasın kızım.<br/><br/><br/>
<h3>Kazanan hayat</h3>
<p><b><br/>Soru:</b> Sevgili Sivilay Abla; âkil adam seçilme ihtimali olup da listelerde adı çıkmayan bir kişiyim. İçim, kendime bile itiraf edemediğim duygularla kaplandı.  Âkil adamların çakıl taşına takılıp kafalarını yarmalarını istiyorum. Bindikleri kayığın devrilmesini, kiraz yerken nefes borularına çekirdek kaçmasını, barış getirecekleri yerde daha büyük bir savaşa neden olmalarını, sonucunda da “tüh be! keşke onu değil de bunu seçseydik” denmesini ama çoktan işin işten geçmesini diliyorum. Ben kötü bir insan mıyım? <b>(Rumuz: Akil tutulması)<br/><br/></b><b>Cevap:</b> Sevgili evladım; seçilmek her zaman insanın egosunu en en en çok okşayan şeydir. Seçilmeyenler haklı olarak burkulur. Çünkü seçilenleri kıskanır. Kıskanmak ayıp değildir. Sabret. Bu duyguların bir süre sonra azalacak. Tamamen geçmesini istiyorsan âkil adamlardan daha akilli olduğunu ispat edeceğin işler yapmalısın. </p>
<p>Akilli olan kazansın. Sonuç ne olursa olsun en büyük kazanan “HAYAT” olacak. Fiyakalı laf oldu.<br/><br/><br/></p>
<h3>Taraf’ın âkilleri</h3>
<p>Yolu <i>Taraf</i>’tan geçen beş kişi Âkil İnsanlar listesine girdi. Onlarla aynı gazetede yazmaktan gurur duyuyorum. Kolay gelsin.  </p>
<p>***</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-bolene-gore-degisir.htm), [web.archive.org (arşiv bağlantısı)](http://web.archive.org/web/20131102170004/http://www.taraf.com.tr/dr-sivilay-genc/makale-bolene-gore-degisir.htm)
# Feriştah’tan Hürrem’e Bahçeli’nin dünyası

*Dr. Sivilay Genç 11.04.2013*

<div class="yazi"><p><b>Soru:</b> Sevgili Sivilay Abla; <b>Devlet Bahçeli</b>, <b>Âkil İnsanlar</b> arasındaki sanatçıları bizzat canlandırdıkları karakterlerle vurdu. <b>Yılmaz Erdoğan</b>’a <b><i>“Mükremin Çıtır, herkesi Feriştah, Mücver Abla, zavallı Numan ve Tirbuşon mu görmektedir?”</i></b> dedi. <b>Bir Demet Tiyatro</b>’da onca karakter varken Feriştah, Numan, Mücver ve Tirbuşon’u seçmiş olmasının altında yatan bilinçaltı mesaj nedir? <b>(Cengiz Türkmen)<br/><br/></b><b>Cevap:</b> Sevgili Cengiz; sorduğun sorunun, değerli meslektaşım <b>Freud</b>’un kulaklarını bol bol çınlatmamız gereken bir cevabı var. <b>Feriştah</b> ve <b>Mücver</b> erkek delisi iki karakterdir. <b>Numan</b>, Bahçeli’nin de dediği gibi zavallıdır. Karısı Feriştah için bir odun bile Numan’dan daha çekicidir. <b>Tirbuşon</b> kabadayıdır ama kadınlar karşısında süt dökmüş kediye dönmektedir. </p>
<p>Teşhisim; Bahçeli ciddi yalnızlık çekmektedir. </p>
<p>Tabii tam tesbit için daha fazla karakter analizine ihtiyaç var. Keşke Başbakan güncel dizilerden de bir oyuncuyu Âkil İnsan olarak seçseydi. <b>Mükremin</b>’e yetişememiş genç kuşakların Bahçeli’yi anlamaları daha mümkün olurdu. O hâlde iş başa düştü.<br/><br/><b>» Kıvanç Tatlıtuğ Âkil İnsan olsaydı:<br/><br/></b><i>“Kuzey! Kuzey! Kardon Ali’yi al kanlar içinde bırakan şerefsiz Ferhat’ı mı AK-layacaksın?”<br/><br/></i><b>» Gonca Vuslateri Âkil İnsan olsaydı:<br/><br/></b><i>“Vasfiye Teyze olup bir taraftan Kürtlere ‘Ne çektiniz be?’ diyecek, diğer taraftan Egelilere ‘Napacanız, eleminizi kederinizi barış için akıtacanız’ nasihatleri mi çekeceksiniz?” <br/><br/></i><b>» Meryem Uzerli Âkil İnsan olsaydı:<br/><br/></b><i>“Hürrem Hanımefendi. Büyük Türk kahramanı Malkoçoğlu bile şerrinizden nasibini aldı. Şimdi sıra aziz vatanımızda mı?” <br/><br/><br/></i></p>
<h3>Solun bedeli</h3>
<p><b><br/>Soru:</b> Sevgili Sivilay Abla; solda bedel tartışması hiç bitmiyor. <b>“Dava için ödenen bedel kadar mükâfat”</b> kuralı hakkında düşünüyorsunuz? <b>(Nurcan Ç.)<br/><br/></b><b>Cevap:</b> Sevgili Nurcan; solun bir <b>Henry Ford</b>’a ihtiyacı var. Ford’a kadar en yüksek bedeli veren otomobili alıyordu. Bu durumda yollarda birkaç araba olabiliyor, sokaklar at pisliğinden geçilmiyordu. Ford bu gidişatı değiştirdi. En yüksek bedel ile en iyisine sahip olma paradigması gitti, yerine en az bedel ile en fazlasını alma mantığı geldi. Ford’un mükâfatları, pardon otomobilleri sokakları, caddeleri doldurmaya başlayınca diğer otomobil üreticileri de maksimum fayda hesapları yapmaya başladılar. Fordist ekol, otomobilden konfeksiyona sıçradı. Oradan çikolataya, tencereye, ilaca derken bütün bir sanayi en az maliyet ve en az fiyat ile maksimum memnuniyeti sunmak için yarışa girdiler. </p>
<p>Bu mantık bir İngiliz arabalarına bir de bizim sola ulaşmadı. Malum, İngilizlerin otomobil markalarını Japonlar, Almanlar, Çinliler haraç mezat satın aldı. Bizim solun alıcısı da yok. </p>
<p>Bu anlayışın ikinci bir sakatlığı da insanları davaları için fazladan fedakârlık yapmaya teşvik etmesi. Hapiste yattığı seneleri yarıştıran, yılın fazlalığına göre hürmet gören büyüklerine bakıp kendilerine hapishanede kariyer planı yapıyorlar. Bu da toplumsal bir hareket için en önemli kalem olan insan kaynağının çarçur edilmesi demek oluyor. </p>
<p>Sanırım bir tek Henry Ford solun sorunlarının üstesinden gelemez. Sağlam bir MBA programına ihtiyaç var. Şaka yapmıyorum. Ciddiyim.</p>
<p>Sloganlar bile solu aşağı çekmek için üretilmiş sanki:<br/><br/><b>» “Kurtuluş yok tek başına. Ya hep beraber, ya hiç birimiz!” </b></p>
<p>Herkesin aynı anda kurtulması matematik olarak zor. Hâlbuki aralarından bir kişi bile kurtulsa, geri kalanların kurtulması için elleri daha güçlenecek haberleri yok.<br/><br/><b>» “Tek yol devrim!”</b></p>
<p>Her zaman başka bir yol vardır. Tek yol deyip kendini alternatifsiz bırakmak insan kendisine yapabileceği en büyük haksızlıktır.<br/><br/><b>» “Kahrolsun Amerikan emperyalizmi!”</b></p>
<p>Bu aslında bir slogandan daha çok bir beddua. Kahredeceğiz denmiyor. Başka bir güçten Amerikan emperyalizmini kahretmesi isteniyor. Babaannelerimiz hep söyler, <b>“Bela verme. Yedi defa göğe çıkar, iner. Seni bulur,”</b> diye. </p>
<p>***</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-feristah-tan-hurrem-e-bahceli-nin-dunyasi.htm), [web.archive.org (arşiv bağlantısı)](http://web.archive.org/web/20131102171138/http://www.taraf.com.tr/dr-sivilay-genc/makale-feristah-tan-hurrem-e-bahceli-nin-dunyasi.htm)
# Simitçinin samimiyeti 

*Dr. Sivilay Genç 18.04.2013*

<div class="yazi"><p><b>Soru:</b> Sevgili Sivilay Abla; ben de barış olsun istiyorum ama Başbakan Tayyip Erdoğan başkanlık sistemini getirip başkan olmak için bu işi sürdürüyor. Barış konusunda samimi değil. Hâl böyle iken bu sürece nasıl inanıp destek vereceğiz sorarım size? Saygılarımla. <b>(Bora Barbarosoğlu)<br/><br/></b><b>Cevap:</b> Sevgili Bora; köşedeki simitçinin niyeti de simit satmak, bizi doyurmak değil. Bizim karnımızın doyması konusunda samimi duyguları olmayan simitçiden bir simit satın aldığımızda ve afiyetle yediğimizde pekâlâ karnımız doyuyor. Simitçinin samimiyeti bizi hiç etkilemiyor. Samimiyet bir nikâh masasında bir de Allah karşısında lazım. Hele politikada umurumda olmaz. </p>
<p>Başbakan; İstanbul’a ikinci boğaz açacak. Uzaydan görülebilen üçüncü insan yapısı bir icraatı gerçekleştirecek. Evinde hasta, engelli varsa belediyenin adamları gelip yıkıyor, paklıyor, sen elini sürmüyorsun. Kendi engelli çocuğuna bakman için devlet para yardımı yapıyor. Vatandaş olayı abartmış, hastanelerde dayak yiyenden dayak atan konumuna gelmiş. Türkiye’nin havası kimsede yok. Bilal Macit’in tweetinde gördüm. Sırbistan’da on Türk dizisi altyazılı olarak gösteriliyormuş. İnsanlar Türkçeyi sökmüşler. Afrika’da Çin’den sonra en aktif ülke Türkiye. Fransa bu duruma acayip gıcık oluyor. Kişi başı milli gelir beş kat mı arttı on kat mı artık hesabını tutamıyoruz. Buna karşılık muhalefet edip iktidarı Erdoğan’ın elinden alması beklenen rakipler şampiyon belli ikinci kim haletiruhiyesinde. Gazeteler zaten Başbakan’ın dudaklarını okuma yarışında.</p>
<p>Böyle bir Türkiye’de her gün şehit cenazesi olsa ne olacak? İdris Naim Bey gibi bir İçişleri bakanı seçersin. Kendin de şehit edebiyatının, hamasetin dibine vurursun. Şehit ailelerini de imkâna boğarsın. Yüz sene daha iktidarda kalırsın. </p>
<p>Hangi çılgın bu tabloyu bozup kendini riske atar. Peygamberleri saymazsak durduk yere hangi ölümlü rahatını kaçırıp böyle bir yükün altına kendiliğinden girer? </p>
<p>Tabii ki fena hâlde başkan olmak isteyen biri. </p>
<p>Türkiye’nin en büyük şansı Erdoğan gibi güçlü bir iktidar sahibinin gönlüne düşen başkan olma ateşidir. Bu ateş Erdoğan’ın içini yaktıkça belki de binlerce insanın yüreği yanmaktan kurtulacak.</p>
<p>Bırakalım allahaşkına bu “halka hizmet için varız” safsatasını. Ben halk olarak istemiyorum kardeşim. İktidar beni sevmesin. Oyumu sevsin. Demokrasilerde iktidarlar oy için çalışır. İyi ki de öyle. Yoksa kendi bildiği yoldan gider. Halk için iyi olacağını düşündüğü şeyleri yapar. (Bakınız 1950’ye kadar halkçı tek parti iktidarı ve halka rağmen halk için Türkiye’si.) </p>
<p>Barış süreci denen tünelin ucunda başkanlık havucu var. Bu havuca ulaşmak için kırk yıllık siyasi hayatını tefeciye rehin bırakmaya gönüllü bir adam var. Biz seçmenlere düşen tek şey ise “barışı getir, havucu götür” demek olmalı. Ne olacak allahaşkına? Silahlar, mayınlar, patlamalar hayatımızdan çıkacaksa, zehir olsa içilir. Ahmet Necdet Sezer bile olsa on yıl katlanılır. (Farkındayım bu son blöf biraz ağır oldu ama bir kere yazmış bulundum.)<br/><br/><br/></p>
<h3>Emek kötü yola düşmeden</h3>
<p><b><br/>Soru:</b> Sevgili Sivilay Abla; Emek Sineması elden gidiyor. Hepimizin ne hatıraları oldu o sinemada. Liseden arkadaşlarla eyleme gittik. Sırılsıklam ıslandık. Neden bu ülkede Emek’e saygı yok? <b>(Cansu Denizel)<br/><br/></b><b>Cevap:</b> Sevgili Cansu; Emek Sineması’yla ilgili anı biriktirecek kadar yaşın var mı bilmiyorum ama benim son anılarım film yerine önümdekinin ensesini izlemek şeklinde zihnimde tülleniyor. </p>
<p>Sinema izlemek için en iyi ses düzeni, en büyük ekran ve en rahat koltuklara sahip Kanyon, Cinemax, İstinye Park sinemalarına gidenlerin Emek eylemi başarıya ulaşamaz. Çünkü evrensel bir kural vardır: Yapmadığı şeyi söyleyen insanın sözü muhatabında tesir bulmaz. </p>
<p>Emek Sineması seyircisizlikten kötü yola düşmek üzereydi. Çarşı iznine çıkmış er ve erbaşın üç film birden gösterimlerde sinemanın ırzına geçeceği günlere ramak kalmıştı. Hangi hayırsever işinsanı böyle bir yükün altına girip Emek’i kötü yola düşmekten kurtardıysa Allah ondan razı olsun. Yenilenmiş Emek Sineması’nda dolby ses ve alttan ısıtmalı yatan koltuklarda üçboyutlu film izlerken patlamış mısır yemek için sabırsızlanıyorum. Film izlemeye gelmiş eylemcileri görürsem de bastonumla kovalarım şimdiden söyleyeyim. </p>
<p>***</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-simitcinin-samimiyeti.htm), [web.archive.org (arşiv bağlantısı)](http://web.archive.org/web/20131102161245/http://www.taraf.com.tr/dr-sivilay-genc/makale-simitcinin-samimiyeti.htm)
# Hep birlikte kaybettik

*Dr. Sivilay Genç 25.04.2013*

<div class="yazi"><p><b>Soru:</b> Sevgili Sivilay Abla; bir 24 Nisan daha geçti. Ermeniler bizi kesti, yok biz Ermenileri kestik ile geçen bir yıl daha. Bu tartışmayı nasıl kesebilirim. En azından kafamda. Yardımınızı rica ediyorum. <b>(İsmail Hakkı Uğur)<br/><br/></b><b>Cevap:</b> Sevgili İsmail Hakkı; Osmanlı bir dudağı yerde bir dudağı gökte devasa bir devletti. Sonra Fransa’dan gelen alçak basınç sisteminin neden olduğu milliyetçi fırtınalarda üşüttü, hasta oldu. Hasta adam günden güne güç kaybetti, eridi. Kayıpların faturası padişahlara çıkartıldı. Alçak basınç sisteminin merkezi Fransa’da, Almanya’da eğitim görmüş askerler, doktorlar bu eriyip tükenmeye bir dur demek istediler. Bugün parti kursalar CHP kadar laik, MHP kadar milliyetçi, kırk tane oyum olsa bir tanesini vermeyeceğim bu insanlar iktidar oldu. </p>
<p>Bu arada topraklar birer parça birer parça gitmeye devam ediyordu. Baktılar hepsini tutmak zor, tüm gayrımüslimler gitsin, Müslüman topluluklar ile Osmanlı devleti yoluna devam eder noktasına geldiler. Ancak bu sefer de Müslüman Arnavutlar isyan etti. Arap topluluklar “yolcudur abbas bağlasan durmaz” noktasında koptu kopacak bekliyorlardı.</p>
<p>İstanbul yönetiminin tahammül haddi Türklerin çoğunlukta olduğu Anadolu’ya kadar gerilemek durumunda kaldı; zaten daha geriye çekilebilecek bir pay da kalmamıştı. Padişah toprakları koruyamadı propagandasıyla iktidar elde eden bu iyi eğitimli milliyetçi Türkler en çok toprak kaybeden padişahtan bile on kat daha fazlasını kaybettiler. Padişah nihayetinde dedelerinin kazandığı toprağı kaybetmişti. Bunlar ödünç aldıkları toprakları kaybediyorlardı. Hatta çoğunun doğup büyüdüğü şehirler dahi başkalarının eline geçmişti. Kısacası çok ağır bir psikoloji. İki sene boyunca en yüksek doz Xanax tedavisi uygulasan zor belini doğrultur vakalar. </p>
<p>Bu arkadaşlar gözlerini kararttılar. Ne de olsa virüsün yayıldığı yerden geliyorlardı. Her zehrin panzehiri kendindendir hesabı, milliyetçiliğe daha fazla milliyetçilikle cevap verdiler. </p>
<p>Artık herkes kopabilir ama Anadolu’dan ayrılmak isteyen ancak valiziyle ayrılabilirdi. Tabii bu çizilen sınırlar içinde sadece Türkler yoktu. Hatırı sayılır çoğunlukta Kürtler ve Ermeniler vardı. Dindar Arnavutlar bile isyan etmişti ama Ermeniler hâlâ Osmanlı kimliğine sahip çıkıyorlardı. Çok önemli görevlerde Ermeni paşalar vardı. </p>
<p>Aynı Ermeniler baktılar ki memleket gemisinin dümenine geçenler Osmanlı’dan ziyade bir Fransız’a, bir Alman’a daha çok benziyor. Bir şeylerin ters gittiğini anladılar ve “bizim de başımızın çaresine bakmamızın zamanı geldi” demeye başladılar. Bu arada herkesi etkileyen milliyetçilik rüzgârları onların da içinde yaprakları kımıldatıyordu hâliyle. Sonuç olarak şehirlerin, köylerin kimyası bozuldu. Herkes birbirine şüphe duyar oldu. Normal zamanlarda mahalle kavgası denip geçilecek hadiseler etnik çatışma olarak kulaktan kulağa yayıldı. Dişler iyice bilendi. Enfeksiyona açık ortam başkalarını da harekete geçirdi. Herkes için zor günler başladı. İstanbul yönetimindeki genç Türkler için vatan Osmanlı gibi bin bir çeşit milletten insanın biraraya gelmesiyle oluşacak bir yer değildi. Vatanın Avrupai tanımına göre herkesin Türk olması gerekiyordu. Öyle olması için Ermenilerin gitmesi elzemdi. Bunlar olup biterken Ermenilerle en çok komşu olan Kürtleri ise bekleyen iki seçenek vardı. Ya onlar da Osmanlı’ya karşı bağımsızlık mücadelesi verecek, başarılı olabilirlerse akabinde de Ermenilerle kavgaya tutuşarak Kürt ulus-devletini kurmaya çalışacaklardı. Ya da Ermenilerle Türklerin kavgasında bir tarafı tercih edecekler, kim kimi keserse kalanlarla birlikte yaşamaya devam edeceklerdi. Bu durumda Hıristiyan Ermenilerle yaşamaktansa Müslüman Türkleri tercih ettiler. </p>
<p>Sonrası Ermeniler için hiç iyi olmadı. Şanslı olanlar valizlerini toplayıp yola düşebildi. Onların şanslı olanları da sağ olarak Suriye’den bir gemiye binebildi. </p>
<p>Gerisi malûm. Türklerle Kürtler baş başa kaldık. Ermeni taş ustalarının yerini Laz müteahhitler ile Kürt ameleler aldı. Birbirinden ucube apartmanlarımız hatta ucube camilerimiz oldu. </p>
<p>Çanakkale savaşında yaşanan yetişmiş insan soykırımı, 1915’te de devam etti. Hep birlikte kaybettik. Olay bundan ibaret. </p>
<p>***</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı<br/><br/><b>sivilayabla@gmail.com</b></p>
<p> </p>
</div>

Kaynak: [taraf.com.tr](http://www.taraf.com.tr/dr-sivilay-genc/makale-hep-birlikte-kaybettik.htm), [web.archive.org (arşiv bağlantısı)](http://web.archive.org/web/20131102151357/http://www.taraf.com.tr/dr-sivilay-genc/makale-hep-birlikte-kaybettik.htm)
# Sibirya ablası

*Dr. Sivilay Genç 02.05.2013*

<div class="yazi"><p>Bu bir veda yazısı. “Bu gece son biraz sonra..” şarkısını açtım ama yine de duygusallaşamıyorum. Maalesef aidiyet duygum yok denecek kadar az. Mekânları, eski işyerlerini, doğduğum evi, ilk okulumu ya da eşimle ilk karşılaştığımız o ağacın altını gördüğümde hiçbir şey hissetmem. Kendimi zorlarım ama yine olmaz. (Ancak insanları severim. Editörümüz Tamer Kayaş gibi.) </p>
<p>Diğer taraftan insanlara cömertçe hata yapma payı bırakmışımdır. Bu nedenle hiç hayal kırıklığına da uğrayamam. </p>
<p>Veda yazımın duygusuzluğu bu iki nedene dayanıyor. </p>
<p>Barış denen şeyi ucundan gördüğümüzden beri bir delilik hâli yaşıyoruz. Çocuğu ölümcül hastalığa yakalanmış bir annenin, bir babanın Sibirya’nın en ücra köyünde yetişen bir otun yüzde 2 ihtimal şifa getireceğini duymasıyla gözünü karartıp kendini yollara vurması hâli belki. </p>
<p>“Bu kadar umut bağlama”, “Sen onlara kulak verme”, “Kocakarı ilaçlarına itibar etme”, “Aslında amaçları senin paranı almak” diyenlere kulak asamayışımız ondan. </p>
<p>Ben Sibirya’ya gidiyorum. Allah kerim. Dönüşte güzel haberlerle dönerim inşallah. </p>
<p>***</p>
<p>Toplumsal Onarım ve Siyasal Rehabilitasyon</p>
<p>Anabilim Dalı Başkanı, Ruh ve Sivil</p>
<p>Hastalıkları Mütehassısı</p><b>
<p><br/>sivilayabla@gmail.com</p>
<p></p></b> 
</div>

Kaynak: [taraf.com.tr](http://www.taraf.com.tr/dr-sivilay-genc/makale-sibirya-ablasi.htm), [web.archive.org (arşiv bağlantısı)](http://web.archive.org/web/20131102155700/http://www.taraf.com.tr/dr-sivilay-genc/makale-sibirya-ablasi.htm)
